<!DOCTYPE html>
<html>
<head>
<meta charset="utf8">
<meta author="Gnoli, Raniero 1978">
<title></title>
</head>
<body>
</html>
<div id="text" lang="sa">
<div id="toc"></div>
<section class="sutta" id="sf296">
<article>
<hgroup>
<h1><span class="add">Rājāsūtra</span></h1>
</hgroup>
<p><a class="gno78" id="1"></a> buddho bhagavān rājagṛhe varṣā upagato jīvakasya kumārabhṛtasya āmravaṇe; atha rājā māgadhaḥ ajātaśatrur vaidehīputraḥ tadaiva jyotsnāyāṃ rātryām āṣāḍhyāṃ varṣopanāyikāyām abhijñātāyām abhilakṣitāyām <span class="supplied">pūrṇāyām</span> paurṇamāsyām upariprāsādatalagataḥ amātyān āmantrayate: hambho grāmaṇyaḥ evaṃrūpāyāṃ jyotsnāyām rātryām āṣāḍhyām varṣopanāyikāyām abhijñātāyām abhilakṣitāyām pūrṇāyām paurṇamāsyām kim asmābhiḥ karaṇīyam syād?</p>
<p><a class="gno78" id="2"></a> athānyatamā avaruddhikā strī rājānam ajātaśatrum vaidehīputram idam avocat: evaṃrūpāyāṃ deva jyotsnāyāṃ rātryām āṣāḍhyām varṣopanāyikāyām abhijñātāyām abhilakṣitāyām <span class="supplied">pūrṇāyām</span> paurṇamāsyām yad devaḥ pañcabhiḥ kāmaguṇaiḥ samarpitaḥ, samanvaṅgībhūtaḥ, krīḍed, rameta, paricārayet; idam aham devasya karaṇīyam manye.</p>
<p><a class="gno78" id="3"></a> athānyatamāpy avaruddhikā evam āha: evaṃrūpāyāṃ deva jyotsnāyāṃ rātryām āṣāḍhyāṃ varṣopanāyikāyām abhijñātāyām abhilakṣitāyāṃ pūrṇāyām paurṇamāsyāṃ yad devaḥ rājagṛhasya nagarasya anuparyāyapathakān anvāhiṇḍan pañcabhiḥ kāmaguṇaiḥ samarpitaḥ samanvaṅgībhūtaḥ krīḍed, rameta, paricārayet; idam ahaṃ devasya karaṇīyaṃ manye iti.</p>
<p><a class="gno78" id="4"></a> udāyibhadraḥ kumāraḥ evam āha: evaṃrūpāyāṃ deva jyotsnāyāṃ rātryām āṣāḍhyāṃ varṣopanāyikāyām <span class="supplied">abhijñātāyām</span> abhilakṣitāyāṃ <span class="supplied">pūrṇāyaṃ</span> paurṇamāsyāṃ yad devaś caturaṅgabalakāyam sannāhya, hastikāyam, ratakāyam, aśvakāyam, pattikāyam, pararāṣṭram paraviṣayam gatvā, mahāntaṃ saṅgrāmaṃ saṅgrāmya, vijitasaṃgrāmaḥ, tadaiva saṃgrāmaśirasi nirjito ’dhyāvaset; idam ahaṃ devasya karaṇīyam manye.</p>
<p><a class="gno78" id="5"></a> athānyataro vṛddhāmātyaḥ evam āha: evaṃrūpāyāṃ deva jyotsnāyāṃ rātryām āṣāḍhyāṃ varṣopanāyikāyām abhijñātāyām abhilakṣitāyāṃ pūrṇāyāṃ paurṇamāsyām ayaṃ deva pūraṇaḥ kāśyapaḥ saṅghī ca, gaṇī ca, gaṇācāryaś ca, sādhurūpasaṃmato bahujanasya, mahatā ca janakāyena saṃpuraskṛtaḥ pañcamātrāṇām ājīvikaśatānām pramukhaḥ; so ’smin rājagṛhe varṣā upagataḥ; taṃ devaḥ paryupāsīta; idam aham devasya karaṇīyam manye.</p>
<p><a class="gno78" id="6"></a> athānyataro vṛddhācāryaḥ evam āha: evaṃrūpāyāṃ deva jyotsnāyāṃ rātryāṃ āṣāḍhyāṃ varṣopanāyikāyām abhijñātāyām abhilakṣitāyām <span class="supplied">pūrṇāyām</span> paurṇamāsyām ayaṃ deva maskarī gośālīputraḥ, sañjayī vairaṭṭīputraḥ, ajitaḥ keśakambalaḥ, kakudaḥ kātyāyanaḥ, <span class="supplied">tatha</span> ca nirgrantho jñātiputraḥ, saṅghī ca gaṇī ca, gaṇācāryaś ca, sādhurūpasaṃmato bahujanasya, mahatā ca gaṇena saṃpuraskṛtaḥ, amuṣminn eva rājagṛhe varṣā upagataḥ; tam devaḥ paryupāsīta; idam aham devasya karaṇīyam manye.</p>
<p><a class="gno78" id="7"></a> tena khalu samayena jīvakaḥ kumārabhṛtaḥ tasyām eva parṣadi sanniṣaṇṇo ’bhūt sannipatitaḥ; atha rājā māgadhaḥ ajātaśatrur vaidehīputraḥ jīvakaṃ kumārabhṛtam āmantrayate: aho jīvaka kim asi tūṣṇīm? kiṃ na lapasi? sa kathayati: evaṃrūpāyāṃ deva jyotsnāyāṃ rātryām āṣāḍhyām varṣopanāyikāyām <span class="supplied">abhijñātāyām abhilakṣitāyāṃ</span> pūrṇāyām paurṇamāsyām ayaṃ deva bhagavān saṅghī ca, gaṇī ca, gaṇācāryaś ca, sādhurūpasaṃmato bahujanasya, mahatā gaṇena ca saṃpuraskṛtaḥ, asminn eva rājagṛhe varṣā upagataḥ asmākam eva āmravaṇe; taṃ devaḥ paryupāsīta; idam aham devasya karaṇīyam manye.</p>
<p><a class="gno78" id="8"></a> tena khalu samayena rājño māgadhasya ajātaśatror vaidehīputrasya bhagavannimnaṃ cittam, bhagavatpravaṇam, bhagavatprāgbhāram; atha rājā māgadhaḥ ajātaśatrur vaidehīputraḥ jīvakaṃ kumārabhṛtam idam avocat: gaccha jīvaka; mahāntam hastināgam sannāhaya, yatrāham abhirūḍhaḥ adyaiva bhagavantaṃ darśanāya upasaṅkramiṣyāmi; evaṃ deveti jīvakaḥ kumārabhṛto rājño māgadhasya ajātaśatror vaidehīputrasya pratiśrutya, mahāntaṃ hastināgaṃ sannāhya, pañcamātrāṇi hastinīśatāni, pañcamātrāṇi avaruddhikāśatāni pradīpikāhastāni pratyekapratyekaṃ hastinīṣv āropya, yena rājā māgadhaḥ ajātaśatrus tenopasaṅkrāntaḥ; upasaṅkramya rājānam māgadham ajātaśatruṃ vaidehīputram idam avocat: sannaddho devasya mahān hastināgaḥ; yasyedānīm devaḥ kālam manyate iti; atha rājā māgadhaḥ ajātaśatrur vaidehīputraḥ mahāntaṃ hastināgam abhiruhya, pañcamātrair avaruddhikāśataiḥ pratyekapratyekaṃ hastinīṣv abhirūḍhaiḥ pradīpikāhastaiḥ saṃpuraskṛto rājagṛhān niryāti bhagavato ’ntikaṃ bhagavantaṃ darśanāya upasaṅkramitum pratyupāsanāya.</p>
<p><a class="gno78" id="9"></a> tena khalu samayena rājā māgadhaḥ ajātaśatruḥ vaidehīputraḥ vṛjibhiḥ sardhaṃ viruddhaḥ; atha rājño māgadhasya ajātaśatror vaidehīputrasya samanantaraniṣkrāntasya rājagṛhād abhūt bhayam, abhūt stambhitatvam, abhūt romaharṣaḥ: mā me jīvakaḥ kumārabhṛtaḥ ghātayitukāmo bhavati? vañcayitukāmo vā? vadhakebhyaḥ pratyamitrebhyo vā anupradāpayitukāmaḥ? iti viditvā jīvakaṃ kumārabhṛtam idam avocat: māsi mām jīvaka ghātayitukāmo vā? lāpayitukāmo vā? vañcayitukāmo vā? <span class="gap">+</span>vadhakebhyo vā pratyarthikebhyaḥ pratyamitrebhyo vā anupradāpayitukāmaḥ? sa evam āha: nāhaṃ deva tvāṃ ghātayitukāmaḥ na lāpayitukāmaḥ, na vañcayitukāmaḥ, nāpi vadhakebhyaḥ pratyarthikebhyaḥ pratyamitrebhyo vā anupradāpayitukāmaḥ iti.</p>
<p><a class="gno78" id="10"></a> atha rājā māgadhaḥ ajatāśatrur vaidehīputraḥ jīvakaṃ kumārabhṛtam idam avocat: kiyatparivāraḥ sa bhagavān? sātirekāṇy asya ardhatrayodaśabhikṣuśatāni; aho jīvaka kathaṃ tvam mām na ghātayitukāmo vā? na lāpayitukāmo vā? nāpi vadhakebhyo vā pratyarthikebhyaḥ pratyamitrebhyo vā anupradātukāmaḥ? yatredānīm iyatparivārasya naivotkāsanaśabdaḥ śruyate? alpaśabdakāmo deva sa bhagavān, <span class="supplied">alpaśabdanirataḥ alpaśabdasaṃtuṣṭaḥ</span>; alpaśabdatāyāś ca sa varṇavādi; tasya parṣad alpaśabdaiva; tena hi deva tvaritatvaritam mahāntaṃ hastināgam preraya; tathāhy ālokyate maṇḍalavāṭe tailapradyotanābhā; atha rājā māgadhaḥ ajātaśatruḥ vaidehīputraḥ tvaritatvaritam mahāntaṃ hastināgam prerayati; tasya yāvatī yānasya bhūmis tāvad yānena gatvā, tasmād avatīrya, padbhyām evārāmam prāvikṣat.</p>
<p><a class="gno78" id="11"></a> tena khalu samayena bhagavān madhye bhikṣusaṅghasya niṣaṇṇaḥ, hrada ivāccho viprasannaḥ, anāvilaḥ; atha rājā māgadhaḥ ajātaśatruḥ vaidehīputraḥ maṇḍalavāṭam anusaṃyāya jīvakam kumārabhṛtam āmantrayate: kutra jīvaka sa bhagavān? eṣa deva bhagavān madhye bhikṣusaṅghasya niṣaṇṇaḥ, hrada ivāccho viprasanno nāvilaḥ; atha rājā māgadhaḥ ajātaśatrur vaidehīputraḥ yena bhagavāṃs tenopasaṅkrāntaḥ; upasaṅkramya ekāṃsam uttarāsaṅgam kṛtvā, dakṣiṇaṃ jānumaṇḍalaṃ pṛthivyāṃ pratiṣṭhāpya yena bhagavāṃs tenāñjaliṃ praṇamayya, bhagavantam idam avocat: yadrūpeṇa bhadanta bhagavān cittadamavyupaśamena samanvāgato, bhikṣusaṅghaś ca, tadrūpena cittadamavyupaśamena samanvāgataḥ udāyibhadraḥ kumāraḥ bhavatu iti; sādhu sādhu mahārāja pravakṣyāmi, mahārāja svakam prema; niṣīda tvam mahārāja yathāsvake āsane.</p>
<p><a class="gno78" id="12"></a> atha rājā māgadhaḥ ajātaśatrur vaidehīputraḥ bhagavataḥ pādau śirasā vanditvā ekānte nyaṣīdat; ekāntaniṣaṇṇo rājā māgadhaḥ ajātaśatrur vaidehīputraḥ bhagavantam idam avocat: pṛcchema vayam bhadanta bhagavantaṃ kaṃcid eva pradeśaṃ saced avakāśaṃ kuryāt praśnasya vyākaraṇāya; pṛccha mahārāja yada evākāṅkṣase;</p>
<p><a class="gno78" id="13"></a> ime bhadanta pṛthakśilpasthānakarmasthānikāḥ; tadyathā mālākārāḥ, naḍakārāḥ, naiṣadyikāḥ, yāvasikāḥ, sūtāḥ, hastyārohāḥ, aśvārohāḥ, rathikāḥ , tsarukāḥ, dhanurgrahāḥ, sevāḥ ceṭāḥ, piṇḍabhujaḥ, ugrāḥ, śūrāḥ, praskandinaḥ, mahānagnāḥ rājaputrāḥ, ārādhakāḥ, kalpakāḥ, snapakāḥ; <span class="supplied">te</span> svakasvakaiḥ śilpasthānakarmasthānaiḥ kṛtyāni kurvanti, dānāni dadati, puṇyāni kurvanti, bhṛtyān bibhrati; pañcabhiś ca kāmaguṇaiḥ samarpitāḥ, samanvaṅgībhūtāḥ krīḍanti, ramante, paricārayanti; labhyam evaṃrūpāṇāṃ sāndṛṣṭikaṃ śrāmaṇyaphalaṃ prajñaptum? abhijānāsi tvaṃ mahārāja itaḥ pūrvam anyān api śramaṇabrāhmaṇān evaṃrūpaṃ praśnaṃ praṣṭum? abhijānāmi bhadanta.</p>
<p><a class="gno78" id="14"></a> eko ’yam bhadanta samayaḥ, ahaṃ yena pūraṇaḥ kāśyapaḥ tenopasaṅkrāntaḥ; upasaṅkramya pūraṇaṃ kāśyapaṃ evam vadāṃi: ime bhadanta kāśyapa pṛthak<span class="supplied">loke</span>śilpasthānakarmasthānikāḥ; tadyathā mālākārā, naḍakārāḥ, naiṣadyikāḥ, yāvasikāḥ, sūtāḥ, hastyārohāḥ, aśvārohāḥ, rathikāḥ, tsarukāḥ, dhanurgrahāḥ, sevāḥ, ceṭāḥ, piṇḍabhujaḥ, ugrāḥ, śūrāḥ, praskandinaḥ, mahānagnāḥ rājaputraḥ, ārādhakāḥ, kalpakāḥ, snapakāḥ; te svakasvakaiḥ śilpasthānakarmasthānaiḥ kṛtyāni kurvanti, dānāni dadati, puṇyāni kurvanti, bhṛtyān bibhrati; pañcabhiś ca kāmaguṇaiḥ samarpitāḥ, samanvaṅgībhūtāḥ, krīḍanti, ramante, paricārayanti; labhyam evaṃrūpāṇām sāndṛṣṭikam śrāmaṇyaphalam prajñaptum?</p>
<p><a class="gno78" id="15"></a> sa evam āha: aham asmi mahārāja evaṃdṛṣṭir evaṃvādī; nāsti dattam; nāsti iṣṭam; nāsti hutam; nāsti sucaritam; nāsti sucaritaduścaritānām karmaṇām phalavipākaḥ; nāsty ayaṃ lokaḥ; nāsti paralokaḥ; nāsti mātā; nāsti pitā; nāsti satva upapādukaḥ; na santi loke arhantaḥ samyaggatāḥ samyakpratipannāḥ, ye imaṃ ca lokaṃ paraṃ ca lokaṃ dṛṣṭa eva dharme svayam abhijñayā sākṣātkṛtvā upasaṃpadya pravedayante: kṣīṇā me jātiḥ, uṣitam brahmacaryam, kṛtam karaṇīyam, nāparam asmāt bhavaṃ prajānīmaḥ iti; ihaiva jīvo jīvati; sa pretyocchidyate; vinaśyati; na bhavati param maraṇāt; cāturmahābhautikaḥ puruṣasya samucchrayaḥ; yasmin samaye kālaṃ karoti, tasya pṛthivyām pṛthivīkāyaḥ upaiti; apsu apkāyaḥ; tejasi tejaḥkāyaḥ; vāyau vāyukāyaḥ; ākāśe indriyāṇy anuparivartante; āsandīpañcamāḥ puruṣāḥ puruṣam ādāya śmaśānam anuvrajanti; ādahanāt paraṃ <span class="supplied">na</span> prajñāyate; bhasmībhavanti āhutayaḥ; kapotavarṇāny asthīny avatiṣṭhante iti; dṛptopajñātam dānam; paṇḍitopajñātaḥ parigrahaḥ; tatra ye astivādinaḥ sarve te riktam, tuccham, mṛṣā pralapanti iti; bālaś ca paṇḍitaś ca ubhāv apy etau pretya ucchidyete, vinaśyataḥ, na bhavataḥ paraṃ maraṇāt.</p>
<p><a class="gno78" id="16"></a> tadyathā bhadanta āmrāṇī pṛṣṭaḥ lakucāni vyākuryāt, lakucāni vā pṛṣṭaḥ āmrāṇi vyākuryāt, evam eva pūraṇaḥ kāśyapaḥ mayā sāndṛṣṭikaṃ śrāmaṇyaphalaṃ pṛṣṭaḥ, nāstitām eva vyākārṣīt; tasya mama bhadanta etad abhavat: na mama pratirūpam syāt yan mādṛśo vijñapuruṣaḥ sādhurūpasaṃmataṃ viṣayanivāsinaṃ śramaṇaṃ vā brāhmaṇaṃ vā saṃmukham avasādayet iti; so ’ham bhadanta pūraṇasya kāśyapasya bhāṣitam nābhinandāmi, na pratikrośāmi; anabhinandya apratikrośya utthāyāsanāt prakrāntaḥ.</p>
<p><a class="gno78" id="17"></a> so ’ham yena maskarī gośālīputraḥ, tenopasaṅkrāntaḥ; upasaṅkramya maskariṇaṃ gośālīputram evam vadāmi: ime bhadanta maskarin … <span class="add">repeat from para 14: pṛthak<span class="supplied">loke</span> down to śrāmaṇyaphalam prajñaptum?</span></p>
<p><a class="gno78" id="18"></a> sa evam āha: aham asmi mahārāja evaṃdṛṣṭir evaṃvādī; nāsti hetuḥ, nāsti pratyayaḥ; sattvā <span class="supplied">saṃkliṣyante? ahetvapratyayaṃ sattvāḥ saṃkliṣyante</span>; nāsti hetuḥ, nāsti pratyayaḥ; sattvāḥ viṣudhyante? <span class="supplied">ahetvapratyayaṃ sattvā viśudhyante</span>; nāsti hetur, nāsti pratyayaḥ; sattvānām ajñānādarśane bhavataḥ? ahetvapratyayaṃ sattvānām ajñānādarśane bhavataḥ; nāsti hetur, nāsti pratyayaḥ; sattvānāṃ jñānadarśane bhavataḥ? ahetvapratyayaṃ sattvānāṃ jñānadarśane bhavataḥ; nāsti balam; nāsti vīryam; nāsti balavīryam; nāsti puruṣakāraḥ; nāsti parākramaḥ; nāsti puruṣakāraparākramaḥ; nāsty ātmakāraḥ; na parakāraḥ; anātmakāraparakārāḥ; sarve bhūtāḥ asthāmā abalā avaśā avīryā aparākramāḥ niyatasaṃgatibhāvapariṇatāḥ sukhaduḥkhaṃ pratisaṃvedayante, yaduta ṣaṭsu abhijātiṣu.</p>
<p><a class="gno78" id="19"></a> tadyathā puruṣaḥ āmrāṇi pṛṣṭo lakucāni vyākuryāt; lakucāni vā pṛṣṭaḥ āmrāṇi vyākuryāt, evam eva maskarī gośālīputraḥ, mayā sāndṛṣṭikaṃ śrāmaṇyaphalaṃ pṛṣṭaḥ ahetutām eva vyākārṣīt; tasya mama etad abhavat katham idānīm mādṛśo vijñapuruṣaḥ sādhurūpasaṃmataṃ viṣayanivāsinaṃ śramaṇaṃ vā brāhmaṇaṃ vā saṃmukham avasādayet iti; so ’ham maskariṇo gośālīputrasya bhāṣitam nābhinandāmi, na pratikrośāmi; anabhinandya apratikrośya utthāya āsanāt prakrāmāmi.</p>
<p><a class="gno78" id="20"></a> so ’ham yena sañjayī vairaṭṭīputras tenopasaṅkrāntaḥ; upasaṅkramya sañjayinaṃ vairaṭṭīputram idam avocam: ime bhadanta sañjayin … <span class="add">repeat from para 14: pṛthak<span class="supplied">loke</span> down to śrāmaṇyaphalam prajñaptum?</span></p>
<p><a class="gno78" id="21"></a> sa evam āha: aham asmi mahārāja evaṃdṛṣṭir evaṃvādī; kurvataḥ, kārayataḥ, chindataḥ, chedayataḥ, pacataḥ, pācayataḥ, hiṃsato, ghātayataḥ, prāṇino hiṃsataḥ, adattam ādadataḥ, kāmeṣu mithyā caratah, saṃprajānan <span class="gap">+</span>mṛṣāvādam bhāṣamāṇasya madyapānam pibatah, sandhiṃ chindataḥ, granthiṃ muñcataḥ, nirlopaṃ harataḥ, paripanthaṃ tiṣṭhataḥ, grāmaghātaṃ kurvataḥ nagaraghātam, janapadaghātam, kṣuraparyantīkṛtena vā cakreṇa ye ’syāṃ mahāpṛthivyāṃ prāṇinas tān sarvān saṃchindataḥ, saṃbhindataḥ, saṃkuṭṭayataḥ, saṃpradālayataḥ, tān sarvān saṃchindya, saṃbhindya, saṃkuṭṭya, saṃpradālya, ekamāṃsakhalaṃ kurvataḥ, māṃsapiṇḍam, māṃsapuñjam, māṃsarāśim; idaṃ pratisaṃśikṣato nāsty atonidānaṃ pāpam; nāsty atonidānam pāpasyāgamaḥ; dakṣiṇena nadīṃ gaṃgāṃ chindan bhindan vāgacchet, uttareṇa vā nadyā gaṃgāyā dadat yajamānaḥ āgacchet, nāsty atonidānam puṇyapāpa<span class="supplied">m; nāsty atonidānaṃ puṇyapāpa</span>syāgamaḥ; yaduta dānena, damena, saṃyamena, arthacaryayā samānārthatayā iti kurvatā na kriyate eva puṇyam iti.</p>
<p><a class="gno78" id="22"></a> tadyathā bhadanta puruṣa āmrāṇi pṛṣṭaḥ lakucāni vyākuryāt, lakucāni vā pṛṣṭaḥ āmrāṇi vyākuryāt, evam eva saḥ; mayā sañjayī vairaṭṭīputraḥ sāndṛṣṭikaṃ śrāmaṇyaphalaṃ praśnam pṛṣṭaḥ, akriyām eva vyākārṣīt; tasya mama etad abhavat katham idānīm mādṛśo vijñapuruṣaḥ sādhurūpasaṃmataṃ viṣayanivāsinam śramaṇaṃ vā brāhmaṇaṃ vā saṃmukham avasādayet iti; so ’ham sañjayino vairaṭṭiputrasya bhāṣitaṃ nābhinandāmi; na pratikrośāmi; anabhinandya apratikrośya utthāyāsanāt prakrāntaḥ.</p>
<p><a class="gno78" id="23"></a> so ’ham yenājitaḥ keśakambalas tenopasaṅkrāntaḥ; upasaṅkramya ajitaṃ keśakambalam idam avocam: ime bhadanta ajita … <span class="add">repeat from para 14: pṛthak<span class="supplied">loke</span> down to śrāmaṇyaphalam prajñaptum?</span></p>
<p><a class="gno78" id="24"></a> evam uktaḥ ajitaḥ keśakambalaḥ mām idam avocat: aham asmi mahārāja evaṃdṛṣṭir evaṃvādī; sapta ime kāyāḥ akṛtāḥ, akṛtakṛtāḥ, anirmitāḥ, anirmāṇakṛtāḥ, avadhyāḥ, kūṭasthāḥ, iṣīkāvad avasthitāḥ; katame sapta? tadyathā pṛthivīkāyaḥ, apkāyaḥ, tejaḥkāyaḥ, vāyukāyaḥ, sukham, duḥkham, jīvajīvam eva saptamam; itīme sapta kāyāḥ, akṛtāḥ, akṛtakṛtāḥ, anirmitāḥ, anirmāṇakṛtāḥ, avadhyāḥ, kūṭasthāḥ, iṣīkāvad avasthitāḥ; te neñjanti ; na pariṇamanti; nānyonyaṃ vyābādhante puṇyāya vā pāpāya vā; puṇyapāpāya vā; sukhāya vā duḥkhāya vā; sukhaduḥkhāya vā; yo ’py asau puruṣaḥ puruṣasya śiraś chinatti, so ’pi na kiṃcil loke vyābādhate calaṃ vā sthāvaraṃ vā; saptānāṃ kāyānāṃ vivaram antareṇa śastraṃ vyativartate; na cātra jīvo vadhyate; tatra nāsti kaśclt hantā vā ghātayitā vā, chettā vā chedayitā vā; smartā vā smārayitā vā; cottā vā codayitā vā; vijñaptā vā vijñāpayitā vā; caturdaśemāni yonipramukhasahasrāṇi, ṣaṣṭisaḥasrāṇi <span class="supplied">mahāpratipadaḥ</span> ṣaṭ śatāni, pañca ca karmāṇi, trīṇi ca karmāṇi, dve ca karmaṇī karma ca, ardhakarma ca, dvāṣaṣṭiḥ <span class="supplied">karmāṇi</span>, dvāṣaṣṭiḥ antarapratipadaḥ, sapta saṃjñāḥ, viṃśatyadhikaṃ narakaśatam, triṃśadadhikam indriyaśatam, ṣaṭtriṃśat rajodhātavaḥ, ekānnapañcāśat nāgakulasahasrāṇi, ekānnapañcāśatsuparṇikulasahasrāṇi, ekānnapañcāśad ājīvikakulasahasrāṇi, ekānnapañcāśad<span class="supplied">acelakakulasahasrāṇi ekānnapañcāśan nirgranthakula</span>sahasrāni, sapta saṃjñikalpāḥ, sapta asaṃjñikalpāḥ, sapta surāḥ, sapta paiśācāḥ, sapta ādityāḥ, sapta mānuṣāḥ, sapta sarāṃsi, sapta saraśśatāni, <span class="supplied">sapta apāyāḥ, sapta apāyaśatāni</span>, sapta svapnāḥ, sapta svapnaśatāni, sapta prabuddhāḥ, sapta prabuddhaśatāni, sapta prapātāḥ, sapta prapātaśatāni, ṣaḍ abhijātayaḥ, daśa abhivṛddhayaḥ, aṣṭau mahāpuruṣabhūmayaḥ iti; imāni caturaśītir mahākalpasahasrāṇi yāni bālaś ca paṇḍitaś ca saṃdhāvya saṃsṛtya duḥkhasyāntaṃ kurutaḥ; tadyathā laghusūtraguḍakam upari vihāyasā kṣiptaṃ yāvatpṛthivīm udveṣṭyamānaṃ paraiti, evam evaitāni caturaśītir mahākalpasahasrāṇi yāni bālaś ca paṇḍitaś ca saṃdhāvya saṃsṛtya duḥkhasyāntaṃ kurutaḥ; tatra nāsti kaścit śramaṇo vā brāhmaṇo vā ya evaṃ vadet: aham anena śīlena vā, vratena vā, tapasā vā, brahmacaryavāsena vā, aparipakvam vā karma paricārayiṣyāmi; paripakvaṃ vā karma spṛṣṭvā spṛṣṭvā vāntīkariṣyāmi; dhruvam idam sukhaduḥkham; utkarṣāpakarṣau na prajñāyete; evaṃ vā no vā tulitaḥ saṃsāraḥ iti.</p>
<p><a class="gno78" id="25"></a> tadyathā bhadanta puruṣaḥ āmrāṇi pṛṣṭaḥ lakucāni vyākuryāt, lakucāni vā prṣṭaḥ āmrāṇi vyākuryāt, evam eva ajitaḥ keśakambalaḥ sāndṛṣṭikaṃ śrāmaṇyaphalam pṛṣṭaḥ saṃsāraśuddhatām eva vyākārṣīt; tasya mama bhadanta etad abhavat: katham idānīṃ mādṛśo vijñapuruṣaḥ sādhurūpasaṃmatam viṣayanivāsinam śramaṇaṃ vā brāhmaṇaṃ vā saṃmukham avasādayet iti; so ’ham ajitasya keśakambalasya bhāṣitam nābhinandāmi; na pratikrośāmi; anabhinandya apratikrośya utthāyāsanāt prakrāntaḥ.</p>
<p><a class="gno78" id="26"></a> so ’ham yena nirgrantho jñātiputraḥ tenopasaṅkrāntaḥ; upasaṅkramya nirgranthaṃ jñātiputram idam avocam: ime bhadanta jñātiputra … <span class="add">repeat from para 14: pṛthak<span class="supplied">loke</span> down to śrāmaṇyaphalam prajñaptum?</span></p>
<p><a class="gno78" id="27"></a> sa evam āha: aham asmi mahārāja evaṃdṛṣṭir evaṃvādī; yat kiṃcid ayam puruṣapudgalaḥ prativedayate sarvaṃ tat pūrvahaitukam iti purāṇānāṃ karmaṇām tapasā vāntībhāvaḥ; navānāṃ karmaṇām akaraṇasetusamudghātaḥ; evam āyatyām anavasravaḥ; anavasravāt karmakṣayaḥ; karmakṣayāt duḥkhakṣayaḥ; duḥkhakṣayāt duḥkhasyāntakriyā bhavati iti.</p>
<p><a class="gno78" id="28"></a> tadyathā bhadanta puruṣaḥ āmrāṇi pṛṣṭo lakucāni vyākuryāt, lakucāni vā pṛṣṭaḥ āmrāṇi vyākuryāt, evam eva mayā bhadanta nirgrantho jñātiputraḥ sāndṛṣṭikaṃ śrāmaṇyaphalaṃ pṛṣṭaḥ pūrvakṛtahetutām eva vyākārṣīt; tasya mama bhadanta etad abhavat: na mama pratirūpam syāt yad ahaṃ sādhurūpasaṃmatam viṣayanivāsinaṃ śramaṇaṃ vā brāhmaṇaṃ vā saṃmukham avasādayeyam, iti; so ’ham nirgranthasya jñātiputrasya bhāṣitaṃ nābhinandāmi, na pratikrośāmi; anabhinandya apratikrośya utthāyāsanāt prakrāntaḥ.</p>
<p><a class="gno78" id="29"></a> so ’ham yena kakudaḥ kātyāyanas tenopasaṅkrāntaḥ; upasaṅkramya kakudaṃ kātyāyanam idam avocam: ime bhadanta kātyāyana … <span class="add">repeat from para 14: pṛthak<span class="supplied">loke</span> down to śrāmaṇyaphalam prajñaptum?</span></p>
<p><a class="gno78" id="30"></a> evam uktaḥ kakudaḥ kātyāyano mām idam avocat: aham mahārāja <span class="supplied">evaṃdṛṣtir</span> evaṃvādī; yadi mām kaścid upasaṅkramya evaṃ pṛcchet: asti paralokaḥ? iti, tasya ca syād asti paraloka iti tasyāham asti paraloka iti praṣṇaṃ pṛṣṭo vyākuryāṃ nāsti paralokaḥ asti ca nāsti ca naivāsti na nāsti paraloka evaṃ vā no vā anyathā vā na vā no vā na vā no vā na tv iti vā no vā paraloka iti tasya ca syān na vā no vā na tv iti vā no vā paraloka iti; tasyāhaṃ na vā no vā na tv iti vā no vā praśnaṃ pṛṣṭo vyākuryām iti.</p>
<p><a class="gno78" id="31"></a> so ’ham bhadanta cintayāmi etat: ye kecid asmin rājagṛhe pravrajitasamāpannāḥ prativasanti, ayaṃ teṣām mūrkhataraś ca, jaḍataraś ca, sthapiṇḍataraś ca, yaduta kakudaḥ kātyāyanaḥ iti; tasya mama etad abhavat: na mama pratirūpam syāt yad aham sādhurūpasaṃmataṃ viṣayanivāsinam śramaṇam vā brāhmaṇam vā saṃmukham avasādayeyam iti; so ’ham kakudasya kātyāyanasya bhāṣitam nābhinandāmi, na pratikrośāmi; anabhinandya apratikrośya utthāyāsanāt prakrāntaḥ.</p>
<p><a class="gno78" id="32"></a> so ’ham bhagavantam etam artham paripṛcchāmi, yad ime bhadanta … <span class="add">repeat from para 14: pṛthak<span class="supplied">loke</span> down to śrāmaṇyaphalam prajñaptum?</span></p>
<p><a class="gno78" id="33"></a> tena hi mahārāja tvām eva prakṣyāmi; yathā te kṣamate tathaivaṃ vyākuru; tadyathā mahārāja iha te dāsaḥ syāt preṣyo, nirdeśyo, bhujiṣyaḥ, nayenakāma<span class="supplied">ṃ</span>gamaḥ; sa tvām paśyed upariprāsādatalagatam pañcabhiḥ kāmaguṇaiḥ samarpitam samanvaṅgībhūtaṃ niṣpuruṣeṇa tūryeṇa krīḍantam, ramamāṇam, paricārayantam; dṛṣṭvā ca punar asyaivam syāt: rājā māgadhaḥ ajātaśatrur vaidehīputraḥ puruṣaḥ; aham api puruṣaḥ; nānyatra, rājā māgadhaḥ ajātaśatrur vaidehīputraḥ, pūrvam kṛtatvāt puṇyānām, upacitatvāt, etarhi upariprāsādatalagataḥ niṣpuruṣeṇa tūryeṇa krīḍati, ramate, paricārayati; yannv aham kaṃcid eva kuśalaṃ dharmaṃ samādāya varteya; kaṃ punar aham kuśalam dharmaṃ samādāya varteya? yannv aham keśaśmaśrūṇy avatārya, kāṣāyāṇi vastrāṇy ācchādya, samyag eva śraddhayā agārād anagārikām pravrajeyam iti sa idaṃ pratisaṅkhyāya, keśaśmaśrūṇy avatārya, kāṣāyāṇi vastrāṇy ācchādya, samyag eva śraddhayā agārād anagārikām pravrajati; yāvajjīvam prāṇātipātam prahāya, prāṇātipātāt prativirato bhavati; adattādānam, abrahmacaryam, mṛṣāvādam, paiśunyam, pāruṣyam, saṃbhinnapralāpam, abhidhyāvyāpādam, mithyādṛṣṭiṃ prahāya mithyādṛṣṭeḥ prativirataḥ syāt; tam enam paśyeyus tava pauruṣeyāḥ jānapadā anvāhiṇḍamānāḥ; dṛṣṭvā ca punar eṣām evaṃ syāt: ayam sa rājño māgadhasya ajātaśatroḥ vaidehīputrasya dāsaḥ preṣyo, nirdeśyo, bhujiṣyaḥ, nayenakāma<span class="supplied">ṃ</span>gamaḥ, keśaśmaśrūṇy avatārya, kāṣāyāṇi vastrāṇy ācchādya, samyag eva śraddhayā agārād anagārikām pravrajitaḥ; sa yāvajjīvam prāṇātipātam prahāya, prāṇātipātāt prativirato bhavati; adattādānam, abrahmacaryam, mṛṣāvādam, paiśunyam, pāruṣyam, saṃbhinnapralāpam, abhidhyāvyāpādam, mithyādṛṣṭiṃ prahāya mithyādṛṣṭeḥ prativirato bhavati samyagdṛṣṭikaḥ; yannu vayam rājño gatvā ārocayema, iti; te tavāgamya ārocayeyuḥ yat khalu deva jānīyāḥ, yo ’sau devasya dāsaḥ, preṣyo, nirdeśyo, bhujiṣyaḥ, nayenakāma<span class="supplied">ṃ</span>gamaḥ, sa keśaśmaśrūṇy avatārya, kāṣāyāṇi vastrāṇy ācchādya, samyag eva śraddhayā <span class="gap">+</span>agārād anagārikām pravrajitaḥ; sa yāvajjīvam prahāya prāṇātipātam, prāṇātipātāt prativirataḥ; adattādānam, abrahmacaryam, mṛṣāvādam, paiśunyam, paruṣyam, saṃbhinnapralāpam, abhidhyāvyāpādam, mithyādṛṣṭim prahāya samyagdṛṣṭikaḥ iti; tat kim manyase mahārāja? api nu tvam evaṃ vadeḥ? gacchantu bhavantaḥ; tam puruṣam ānayantu; punar api me dāso bhaviṣyati, preṣyo, nirdeśyo, bhujiṣyaḥ, nayenakāma<span class="supplied">ṃ</span>gamaḥ iti.</p>
<p><a class="gno78" id="34"></a> no bhadanta; nānyatra, aham darśanāyāsya upasaṅkrameyam; yac ca me pūrvam abhivādanavandanapratyutthānāñjalisāmīcīkarma akārṣīt, tad aham eva tasya kuryām; yāvajjīvam cainam pravārayeyam yaduta cīvarapiṇḍapātaśayanāsanaglānapratyayabhaiṣajyapariṣkāraiḥ.</p>
<p>tat kim manyase mahārāja, na tv evaṃ sati mayā darśitam bhavati sāndṛṣṭikaṃ śrāmanyaphalam?</p>
<p>tathyaṃ bhadanta; evaṃ darśitam bhagavatā sāndṛṣṭikam śramanyaphalam:</p>
<p><a class="gno78" id="35"></a> tadyathā mahārāja iha te syāt karṣako gṛhapatiḥ ādāyakaḥ poṣako rājako ’sasaṃvardhakaḥ; sa tvāṃ paśyed upariprāsādatalagatam pañcabhiḥ kāmaguṇaiḥ samarpitam, samanvaṅgībhūtam, niṣpuruṣeṇa tūryeṇa krīḍantam, ramamāṇam, paricārayantam; dṛṣṭvā ca punar asya evaṃ syāt: ayam rājā māgadhaḥ ajātaśatrur vaidehīputraḥ puruṣaḥ, aham api puruṣaḥ; nānyatra, rājā māgadhaḥ ajātaśatrur vaidehīputraḥ, pūrvam kṛtatvāt puṇyānām upacitatvād etarhi upariprāsādatalagato niṣpuruṣeṇa tūryeṇa krīḍati, ramate, paricārayati; yannv aham kaṃcid eva kuśalam dharmaṃ samādāya varteya; kaṃ punar aham kuśalaṃ dharmaṃ samādāya varteya? yannv aham keśaśmaśrūṇy avatārya, kāṣāyāṇi vastrāṇy ācchādya, samyag eva śraddhayā agārād anagārikām pravrajeyam iti; sa idaṃ pratisaṅkhyāya, keśaśmaśrūṇy avatārya, kāṣāyāṇi vastrāṇy ācchādya, samyag eva śraddhayā agārād anagārikām pravrajati; yāvajjīvam prāṇātipātam prahāya, prāṇātipātāt prativirato bhavati; adattādānam, abrahmacaryam, mṛṣāvādam, paiśunyam, pāruṣyam, saṃbhinnapralāpam, abhidhyāvyāpādam, mithyādṛṣṭiṃ prahāya mithyādṛṣṭeḥ prativirataḥ syāt; tam enaṃ paśyeyus tava pauruṣeyā jānapadāḥ anvāhiṇḍamānāḥ; dṛṣṭvā ca punar eṣām evaṃ syāt: ayaṃ sa rājño māgadhasya ajātaśatror vaidehīputrasya karṣako gṛhapatiḥ, ādāyakaḥ, poṣakaḥ, rājako ’sasaṃvardhakaḥ, keśaśmaśrūṇy avatārya, kāṣāyāṇi vastrāṇy ācchādya, samyag eva śraddhayā agārād anagārikāṃ pravrajitaḥ; sa yāvajjīvaṃ prāṇātipātaṃ prahāya, prāṇātipātāt prativirataḥ; adattādānam, abrahmacaryam, paiśunyam, pāruṣyam, saṃbhinnapralāpam, abhidyāvyāpādam, mithyādṛṣṭiṃ prahāya <span class="supplied">mithyādṛṣṭeḥ prativirato bhavati</span>, samyagdṛṣṭikaḥ; yannu vayaṃ rājño gatvārocayema iti; te tavāgamya ārocayeyuḥ: yat khalu deva jānīyāḥ, yo ’sau devasya karṣako gṛhapatiḥ, ādāyakaḥ, poṣakaḥ, rājakoṣasaṃvardhakaḥ, keśasmaśrūny avatārya, kāṣāyāni vastrāṇy ācchādya, samyag eva śraddhayā agārād anagārikāṃ pravrajitaḥ; sa yavajjīvaṃ prāṇātipātaṃ prahāya, prāṇātipātāt prativirataḥ; adattādānam, abrahmacaryam, paiśunyam, pāruṣyam, saṃbhinnapralāpam, abhidhyāvyāpādam, mithyādṛṣṭiṃ prahāya <span class="supplied">mithyādṛṣṭeḥ prativirato bhavati</span> samyagdṛṣṭikaḥ iti; tat kim manyase mahārāja? api nu tvam evam vadeḥ: bhavanto gacchata; tam puruṣam ānayantu; punar api me karṣako bhaviṣyati, ādayakaḥ, poṣakaḥ, <span class="gap">+</span>rājako ’sasaṃvardhakaḥ iti?</p>
<p><a class="gno78" id="36"></a> no bhadanta; nānyatra, aham evāsya darśanāyopasaṅkrameyam; yacca <span class="supplied">me</span> pūrvam abhivādanavandanapratyutthānāñjalisāmīcīkarma akārṣīt tad aham evāsya kuryām; yāvajjīvaṃ cainam pravārayeyam yaduta cīvarapiṇḍapātaśayanāsanaglānapratyayabhaiṣajyapariṣkāraiḥ.</p>
<p>tat kim manyase mahārāja? na tv evaṃ sati mayā darśitam sāndṛṣṭikam śrāmaṇyaphalam?</p>
<p>tathyam bhadanta; evam sati bhagavatā darśitaṃ sāndṛṣṭikaṃ śrāmaṇyaphalam.</p>
<p><a class="gno78" id="37"></a> iha mahārāja śāstā loka utpadyate <span class="supplied">tathāgato ’rhan samyaksambu</span>ddhaḥ vidyācaraṇasaṃpannaḥ sugato lokavid anuttaraḥ puruṣadamyasārathiḥ śāstā devamanuṣyāṇāṃ buddho bhagavān; sa dharmaṃ deśayati, ādau kalyāṇam, madhye kalyāṇam, paryavasāne kalyāṇam, svartham, suvyañjanam, kevalam, paripūrṇam <span class="supplied">pariśuddham</span> paryavadātam; brahmacaryaṃ praśāsayati; taṃ dharmaṃ śṛṇoti gṛhapatir vā gṛhapatiputro vā; sa taṃ dharmaṃ śrutvā śāstuḥ triṣu sthāneṣu <span class="supplied">vi</span>śuddhiṃ samanveṣate, yaduta lobhadharme, dveṣadharme, mohadharme; kiṃ nv asty <span class="supplied">asy</span>āyuṣmataḥ sa lobhaḥ aprahīṇaḥ, aparijñātaḥ, <span class="supplied">anirodhitaḥ</span>, avāntīkṛtaḥ, yena <span class="supplied">lobhenābhibhū</span>taḥ paryāttacitto ’jānaka eva san jānako ’smīti vadet, <span class="supplied">apaśyaka eva san paśyako smīti vadet</span>; parān vā tathā tathā pratipādayet, yat teṣām syāt dīrgharātram anarthāya, ahitāya, duḥkhāya; ahosvin nāsty asyāyuṣmataḥ sa lobhaḥ aprahīṇaḥ aparijñātaḥ, anirodhitaḥ, avāntīkṛtaḥ, yena lobhenābhibhūtaḥ paryāttacittaḥ, ajānaka <span class="supplied">eva</span> san jānako ’smiti vadet, apaśyaka eva san paśyako ’smiti vadet, parān vā tathā tathā pratipādayet, yat teṣām syāt dīrgharātram anarthāya, ahitāya, duḥkhāya; tasyaivaṃ bhavati: nāsty asyāyuṣmataḥ sa lobhaḥ aprahīṇaḥ, aparijñātaḥ, anirodhitaḥ, avāntikṛtaḥ, yena lobhenābhibhūtaḥ paryāttacittaḥ ajānaka <span class="supplied">eva</span> san jānako ’smiti vadet, apaśyaka eva san paśyako ’smīti vadet, parān vā tathā tathā pratipādayet, yat teṣāṃ syād dīrgharātram anarthāya, ahitāya, duḥkhāya; tat kasya hetoḥ? te hy asyāyuṣmataḥ kāyasaṃskārāḥ, vāksaṃskārāḥ, manaḥsaṃskārāḥ alubdhasya; ayaṃ ca eṣa dharmam bhāṣate saṃkṣiptena vā vistareṇa vā; śānto ’sya dharmaḥ, praṇītaḥ, gambhīro, gambhīrāvabhāsaḥ, durdṛśaḥ, duranubodhaḥ, atarkyaḥ, atarkyāvacaraḥ, sūkṣmanipuṇapaṇḍitavijñavedanīyaḥ; sa cānenāyuṣmatā na sukaram ājñātuṃ, yathāpitad ekāntalubdhena; alubdho ’yam āyuṣmān; nāyam ayuṣmān lubdhaḥ; yadā cainam asmin prathame lobhadharme viśuddhiṃ samanupaśyati; athainam uttare samanveṣate, dvitīye dveṣadharme, tṛtīye mohadharme; <span class="supplied">kim</span>nv <span class="supplied">asty</span> asyāyuṣmataḥ sa mohaḥ aprahīṇaḥ, aparijñātaḥ, anirodhitaḥ, avāntīkṛtaḥ, yena mohenābhibūtaḥ, paryāttacittaḥ ajānaka eva san jānako ’smiti vadet; apaśyaka eva san paśyako ’smīti vadet; parān vā tathā tathā pratipādayet, yat teṣām syāt dīrgharātram anarthāya<span class="gap">+</span>, ahitāya, duḥkhāya; <span class="supplied">āhosvin nāsty asyāyuṣmataḥ sa mohaḥ aprahīnaḥ, aparijñātaḥ, anirodhitaḥ, avāntīkṛtaḥ, yena mohenābhibhūtaḥ, paryāttacittaḥ, ajānakaḥ san jānako ’smīti vadet, apaśyaka eva san paśyako ’smīti vadet, parān vā tathā tathā pratipādayet, yat teṣaṃ syāt dīrgharātram anarthāya, ahitāya, duḥkhāya</span>; tasyaivaṃ bhavati: nāsty asyāyuṣmataḥ sa mohaḥ aprahīṇaḥ, aparijñātaḥ, anirodhitaḥ, avāntīkṛtaḥ, yena mohenābhibhūtaḥ, paryāttacittaḥ, ajānaka eva san jānako ’smīti vadet, apaśyaka eva san paśyako ’smīti vadet; parān vā tathā tathā pratipādayet, yat teṣām syāt dīrgharātram anarthāya, ahitāya, duḥkhāya; tat kasya hetoḥ? te <span class="supplied">hy</span> asyāyuṣmataḥ kāyasaṃskārāḥ, vāksaṃskārāḥ, manaḥsaṃskārāḥ amūḍhasya; ayaṃ caiṣa dharmaṃ bhāṣate saṃkṣiptena vā vistareṇa vā; śānto ’sya dharmaḥ praṇītaḥ, gambhīraḥ, gambhīrāvabhāsaḥ, durdṛśo, duranubodhaḥ, atarkyaḥ, atarkyāvacaraḥ, sūkṣmanipuṇapaṇḍitavijñavedanīyaḥ; sa cānena ayuṣmatā na sukaram ājñātum, yathāpitad ekāntamūḍhena; amūḍho ’yam āyuṣmān; nāyam āyuṣmān mūḍhaḥ; yadā cainam asmin tṛtīye mohadharme viśuddhiṃ samanupaśyati; athātra ākāravatīm śraddhām abhinivedayati; śraddhājātaḥ idaṃ pratisaṃśikṣate: saṃbādho gṛhāvāsaḥ rajasām āvāsaḥ; abhyavakāśaṃ ca pravrajyā; tad idaṃ na <span class="supplied">suka</span>raṃ gṛhiṇā agāram adhyāvasatā ekāntaśaṅkhalikhitaṃ, yāvajjīvam, kevalam, paripūrṇam, pariśuddham, paryavadātam, brahmacaryam caritum; yannv aham keśaśmaśrūṇy avatārya, kāṣāyāṇi vastrāṇy ācchādya, samyag eva śraddhayā agārād anagārikām pravrajeyam; sa idam pratisaṅkhyāya prabhūtam vā <span class="supplied">alpam vā</span> dhanaskandham prahāya, prabhūtam vā alpam vā jñātiparivartitam prahāya, keśaśmaśrūṇy avatārya, kāṣāyāṇi vastrāṇy ācchādya, samyag eva śraddhayā agārād anagārikām pravrajati; sa evam pravrajitaḥ san śīlavān viharati, prātimokṣasaṃvarasaṃvṛtaḥ, ācāragocarasaṃpannaḥ, aṇumātreṣv avadyeṣu bhayadarśī, samādāpayati, śikṣate śikṣāpadeṣu; sa prāṇātipātaṃ prahāya, prāṇātipātāt prativirato bhavati; nyastadaṇḍaḥ, nyastaśastraḥ, lajjī, dayāvān sarvasattvaprāṇibhūteṣv antataḥ kuntapipīlakaprāṇinam upādāya, prāṇātipātāt prativirato bhavati.</p>
<p><a class="gno78" id="38"></a> sa adattādānam prahāya, adattādānāt prativirato bhavati; dattādāyi, dattaratah, dattatyaktamuktapratikāṅkṣī, astenam, alolupam, śuddham, śucim ātmānam pariharan anavadyam adattādādānāt prati<span class="gap">+</span>virato bhavati; sa abrahmacaryam prahāya, abrahmacaryāt prativirato bhavati; brahmacārī, <span class="supplied">kucaryāvirataḥ</span>, śuddhaḥ, śuciḥ, nirāmagandhaḥ, virato maithunāt, apeto grāmyadharmāt, abrahmcaryāt prativirato bhavati.</p>
<p><a class="gno78" id="39"></a> sa mṛṣāvādam prahāya, mṛṣāvādāt prativirato bhavati; satyavādi, satyarataḥ, śraddhitaḥ, pratyayitaḥ, stheyaḥ, avisaṃvādako lokasya, mṛṣāvādāt prativirato bhavati; sa na eṣām śrutvā teṣām ārocayati, teṣām bhedāya; teṣām vā śrutvā naiṣām ārocayati, eṣām bhedāya iti; bhinnānām sandhātā bhavati; samagrāṇām cānupradātā; samagrārāmaḥ, samagrarataḥ, samagrakaraṇīm vācam bhāṣate; paiśunyāt prativirato bhavati; pāruṣyam prahāya, pāruṣyāt prativirato bhavati; sa yā iyaṃ <span class="supplied">vāg</span> bādhakā, karkaśā, parakaṭukā, parābhiṣaṅgiṇī, bahujanāniṣṭā, bahujanākāntā, bahujanāpriyā, bahujanāmanāpā, asamāhitā, asamādhisaṃvartanīyā ityevaṃrūpām vācam prahāya, yeyam vāk nelā, karṇamukhahṛdayaṃgamā, premaṇīyā, paurī, valguvispaṣṭā, vijñeyā, aniśritā, apratikūlā, aparyādattā, bahujaneṣṭā, bahujanakāntā, bahujanapriyā, bahujanamanāpā, samāhitā, samādhisaṃvartanī, ityevaṃrūpām vācaṃ bhāṣate; pāruṣyāt prativirato bhavati, sa ca bhavati kālavādī, bhūtavādī, tattvavādī, arthavādī, dharmavādī, niśāmyavādī; niśāmyavatīṃ vācaṃ bhāṣate kāle na viprakīrṇām, sāvadānām, sopadeśām, dharmyām, arthopasaṃhitām; saṃbhinnapralāpāt prativirato bhavati.</p>
<p><a class="gno78" id="40"></a> <span class="gap">+ + +</span> <span class="supplied">sa</span> vadhabandhanachedanatāḍanaparāmarśaṃ prahāya, vadhabandhanachedanatāḍanaparāmarśāt prativirato bhavati; ālokasahāgāraśayyāṃ prahāya, ālokasahāgāraśayyātaḥ prativirato bhavati, sa kṣetravastugṛhavastvāpaṇavastuparigrahaṃ prahāya kṣetravastugṛhavastvāpaṇavastuparigrahāt prativirato bhavati; hastyaśvagaveḍakakukkuṭasūkarapratigrahaṃ prahāya, hastyaśvagaveḍakakukkuṭasūkarapratigrahāt prativirato bhavati; sa dāsīdāsakarmakarapauruṣeyapratigrahaṃ prahāya, dāsīdāsakarmakarapauruṣeyapratigrahāt prativirato bhavati; sa strīpuruṣadārakadārikāpratigrahaṃ prahāya, strīpuruṣadārakadārikāpratigrahāt prativirato bhavati; sa jātarūparajatapratigrahaṃ prahāya, jātarūparajatapratigrahāt prativirato bhavati; ātmadhānyapratigraham prahāya, āmadhānyapratigrahāt prativirato bhavati; sa ekabhaktiko bhavati; sa rātryuparataḥ; viratotkālabhojanaḥ kālacārī, kālacaryāyogam anuyuktaḥ; sa kāyapārihārikeṇa cīvareṇa tuṣṭo bhavati, saṃtuṣṭaḥ; kukṣipāripūrikeṇa <span class="gap">+</span>piṇḍapātikena tuṣṭo bhavati, saṃtuṣṭaḥ; yena yena prakrāmati sapātracīvaraḥ prakrāmati; tadyathā pakṣī śakunako yena yenoḍḍayate, sapakṣaḥ sapalāśaḥ uḍḍayate; evam eva sa kāyapārihārikeṇa cīvareṇa tuṣṭaḥ, saṃtuṣṭaḥ, kukṣipāripūrikeṇa piṇḍapātena tuṣṭaḥ saṃtuṣṭaḥ, yena yena prakrāmati sapātracīvaraḥ prakrāmati.</p>
<p><a class="gno78" id="41"></a> <span class="gap">+</span>yathāpitan mahārāja eke śramaṇabrāhmaṇāḥ śraddhādeyam paribhujya, vividhabījagrāmabhūtagrāmasamārambhānuyogam anuyuktā viharanti; tadyathā mūlabīje, skandhabīje, agrabīje, sphuṭabīje, bījabīje eva pañcame ity apy evaṃrūpāt śramaṇo vividhabījagrāmabhūtagrāmasamārambhānuyogāt prativirato bhavati.</p>
<p><a class="gno78" id="42"></a> yathāpi tan mahārāja eke śramaṇabrāhmaṇāḥ śraddhādeyaṃ paribhujya vividhasannidhisamārambhānuyogam anuyuktā viharanti; tadyathā annasannidhau, pānasannidhau, vastrasannidhau, gandhasannidhau, mālyasannidhau, patrasannidhau, puṣpasannidhau, phalasannidhau, ity apy evaṃrūpād vividhasannidhisamārambhānuyogāt prativirato bhavati.</p>
<p><a class="gno78" id="43"></a> yathāpitan mahārāja eke śramaṇabrāhmaṇāḥ śraddhādeyam paribhujya uccaśayana<span class="supplied">mahāśayana</span>samārambhānuyogam anu<span class="supplied">yuktā</span> viharanti; tadyathā āsandyām, paryaṅke, pattṭikāyām, goṇikāyām, tūlikāyām, bṛhatikāyām, citrikāyām, paṭa<span class="supplied">likā</span>yām, hastyāstaraṇe, aśvāstaraṇe, ekāntarome, uccarome, adhorome, skandharome, kāliṅgaprāvaraṇe, pratyāstaraṇe, sottarocchadanapaṭe, ubhayāntalohitopadhāne ity apy evaṃrūpāt śramaṇaḥ uccaśayanamahāśayanasamārambhānuyogāt prativirato bhavati.</p>
<p><a class="gno78" id="44"></a> yathāpitan mahārāja eke śramaṇabrāhmaṇāḥ śraddhādeyam paribhujya vividhamaṇḍanasamārambhānuyogam anuyuktā viharanti; tadyathā utsadane, snapane, parimardane, mālāgandhavilepane <span class="supplied">varṇa</span>saṃdhāraṇe nakhalikhane dantaparimarjane <span class="gap">+ + +</span> mukhālepane mukhādarśe śikhābandhe nāḍe daṇḍe chatre khaḍge vālavyajane citre copānahau, ahatāni ca vastrāṇi, navāni, dīrghadaśāni, dhāraṇajātīyāni bhavanti ity apy evaṃrūpāt śramaṇo vividhamaṇḍanasamārambhānuyogāt prativirato bhavati.</p>
<p><a class="gno78" id="45"></a> yathāpitan mahārāja eke śramaṇabrāhmaṇāḥ śraddhādeyam paribhujya, vividhadarśanasamārambhānuyogam anuyuktā viharanti; tadyathā hastiyuddhe, aśvayuddhe, rathayuddhe, pattiyuddhe, yaṣṭiyuddhe, muṣṭiyuddhe, ṛṣabhayuddhe, mahiṣayuddhe, ajayuddhe, miṇḍhakayuddhe, kukkuṭayuddhe vartakayuddhe, lāvakayuddhe, kukkuṭavartakalāvakayuddhe, strīyuddhe, puruṣayuddhe, dārakayuddhe, dārikāyuddhe, aṭṭālavaṃśe, śobhitanagare, utsantikāyām, dhvajāgre, balāgre, vyūḍhe senikādarśane mahāsamājam vā draṣṭum icchanti eke ity apy evaṃrūpāt <span class="gap">+</span>śramaṇo vividhadarśanasamārambhānuyogāt prativirato bhavati.</p>
<p><a class="gno78" id="46"></a> yathāpitan mahārāja eke śramaṇabrāhmaṇāḥ śraddhādeyam paribhujya vividhaśabdaśravaṇasamārambhānuyogam anuyuktā viharanti; tadyathā hastiśabde, aśvaśabde, rathaśabde, śaṅkhaśabde, paṭahaśabde, āḍambaraśabde, <span class="supplied">bherīśabde</span> nṛttaśabde, gītaśabde, vāditraśabde, <span class="supplied">vācakaśabde</span>, acchaṭāśabde, pāṇisvare, kumbhatūṇīre, kavatīkāveye, citrākṣare, citrapadavyañjane, lokāyatapratisaṅghuṣte, ākhyāyikāyāṃ vā śrotum icchanti eke ity apy evaṃrūpāt vividhaśabdaśravaṇasamārambhānuyogāt prativirato bhavati.</p>
<p><a class="gno78" id="47"></a> yathāpitan mahārāja eke śramaṇabrāhmaṇāḥ śraddhādeyam paribhujya vividhākṣakavañcakadyūtasamārambhānuyogam anuyuktā viharanti; tadyathā aṣṭāpade daśapade, ākarṣaṇe, pare <span class="gap"><span class="gap">+ + + +</span></span> se, ghaṭike, cale, muṣkale, akṣavaṅkānucarite, śalākāhaste yathāpi vā prayojayanti eke ity apyevaṃrūpāt śramaṇo vañcakadyūtasamārambhānuyogāt prativirato bhavati.</p>
<p><a class="gno78" id="48"></a> yathāpitan mahārāja eke śramaṇabrāhmaṇāḥ śraddhādeyam paribhujya vividhakathāsamārambhānuyogam anuyuktā viharanti; tadyathā rājakathāyām, corakathāyām, yuddhakathāyām, annakathāyām, pānakathāyām, vastrakathāyām, vīthīkathāyām, veśyakathāyām, kumārikākhyānakathāyām, samudrākhyānakathāyām, <span class="supplied">lokākhyā</span>nakathāyaṃ janapadamahāmātrākhyānakathāyām ityapy evaṃrūpāt śramaṇo vividhakathāsamārambhānuyogāt prativirato bhavati.</p>
<p><a class="gno78" id="49"></a> yathāpitan mahārāja eke śramaṇabrāhmaṇāḥ śraddhādeyaṃ paribhujya <span class="supplied">vividha</span>vigṛhyakathāsamārambhānuyogam anuyuktā viharanti; tadyathā na tvam enam dharmavinayam ājānāsi; aham enam dharmavinayam ājānāmi; yathā vā anvaham enam dharmavinayam ājānāmi; yathā nānvaham enam dharmavinayam ājānāsi; yuktaṃ mama; ayuktaṃ tava; sahitaṃ mama; asahitaṃ tava; pūrvam vacanīyaṃ paścād avocat; paścād vacanīyaṃ pūrvam avocat; atitūrṇaṃ te parāmṛṣṭam; āropitas te vādaḥ vādārthāya; apahara vādaṃ vādavipramokṣāya; gṛhīto ’si, nirveṭhayā; saced uttaraṃ prajānāsi, brūhi pṛṣṭaḥ ity apy evaṃrūpāt śramaṇo vividhavigṛhyakathāsamārambhānuyogāt prativirato bhavati.</p>
<p><a class="gno78" id="50"></a> yathāpitan mahārāja eke śramaṇabrāhmaṇāḥ śraddhādeyam paribhujya dūtagamanasaṃpreṣaṇamithyājīvena jīvikāṃ kalpayanti; te rājñām, rājāmātyāṇām, brāhmaṇānām, naigamānām, jānapadānām, śreṣṭhīnām, sārthavāhānām, mitaupau <span class="gap"><span class="gap">+ + +</span></span> <span class="supplied">iha āhvaya amutra preṣaya iha preṣaya amutra āhvaya</span> ity apy evaṃrūpāt śramaṇo dūtagamanasaṃpreṣanamithyājivāt prativirato bhavati.</p>
<p><a class="gno78" id="51"></a> yathāpitan mahārāja eke śramaṇabrāhmaṇāḥ śraddhādeyaṃ paribhujya kuhakāś ca bhavanti, lapakāś ca, naimitti<span class="supplied">kāś ca, naiṣpeṣikāś ca lābhena lābham niścikīrṣante</span> <span class="gap"><span class="gap">+</span></span> te kuhanalapananaimitikanaiṣpeṣikalābhena lābhaniścikīrṣakatvena jīvikāṃ kalpayanti ity apy evaṃrūpāt śramaṇo vividhakuhanalapananaimittanaiṣpeṣikalābhena lābhaniścikīrṣaṇāt prativirato <span class="supplied">bhavati.</span></p>
<p><span class="supplied"><a class="gno78" id="52"></a> yathāpi tan mahārāja eke</span> śramaṇabrāhmaṇāḥ śraddhādeyaṃ paribhujya tiryagvidyāmithyājīvena jīvikāṃ kalpayanti; tadyathā utpāte, vraṇalakṣane svapnalakṣaṇe, agnidagdhe, dakaspṛṣṭe, mūlṣikacchinne, āveśane, svaravicaye, sarvabhūtarute, aṅgavidyāyām, vāstuvidyāyām, śuka<span class="supplied">vidyāyām, śakuna</span>vidyāyām prayojayanti eke ity apy evaṃrūpāt śramaṇaḥ tiryagvidyāmithyājīvāt prativirato bhavati.</p>
<p><a class="gno78" id="53"></a> yathāpitan mahārāja eke śramaṇabrāhmaṇāḥ śraddhādeyaṃ paribhujya tiryagvidyāmithyājīvena jīvikāṃ kalpayanti; tadyathā nakṣatrāṇām <span class="supplied">saṃprayoge</span> muhūrtānām abhyutthāne, śavaparīkṣāyām, patrakarmaṇi, śāntikarmaṇi, bhūtakarmaṇi, puṣṭikarmaṇi, praṇidhikarmaṇi, lipikarmaṇi, gaṇane, nyasane saṅkhyāyām, mudrāyām, mārgadarśavidyāyāṃ prayojayanti eke ity apy evaṃrūpāt śramaṇaḥ tiryagvidyāmithyājīvāt prativirato bhavati.</p>
<p><a class="gno78" id="54"></a> yathāpitan mahārāja eke śramaṇabrāhmaṇāḥ śraddhādeyam paribhujya tiryagvidyāmithyājīvena jīvikāṃ kalpayanti; tadyathā cikitsāyām, mūlabhaiṣajye, añjanānupradāne, <span class="supplied"><span class="gap"><span class="gap">+ + +</span></span> nuprādāne</span> rasānupradāne, strīcikitsāyām, <span class="supplied">puruṣacikitsāyām</span> kumāracikitsāyām, kumārikācikitsāyām oṣadhīr vā prayojayanti ity apy evaṃrūpāt śramaṇas tiryagvidyāmithyājīvāt prativirato bhavati.</p>
<p><a class="gno78" id="55"></a> yathāpi tan mahārāja eke śramaṇabrāhmaṇāḥ śraddhādeyam paribhujya <span class="supplied">tiryagvidyāmithyā</span>jīvena jīvikāṃ kalpayanti; tadyathā maṇilakṣaṇe, daṇḍalakṣaṇe, asilakṣaṇe, iṣulakṣaṇe, āyudhalakṣaṇe hastilakṣaṇe, aśvalakṣaṇe, ṛṣabhalakṣaṇe, mahiṣalakṣaṇe, ajalakṣaṇe, miṇḍhakalakṣaṇe, <span class="supplied">avilakṣaṇe kukkuṭalakṣaṇe vartakalakṣaṇe <span class="gap"><span class="gap">+ +</span></span> lakṣaṇe strīlakṣaṇe puruṣalakṣaṇe kumāralakṣaṇe kumārikālakṣaṇe alpāyurlakṣaṇe dīrghāyurlakṣaṇe alpabhāgalakṣaṇe</span> mahābhāgalakṣaṇe alpapuṇyalakṣaṇe, mahāpuṇyalakṣaṇe, alpeśākhyalakṣaṇe, maheśākhyalakṣaṇe āryalakṣaṇe, dāsalakṣaṇe, ity apy evaṃrupāt śramaṇas tiryagvidyāmithyājīvāt prativirato bhavati.</p>
<p><a class="gno78" id="56"></a> yathāpitan mahārāja eke śramaṇabrāhmaṇāḥ śraddhādeyam paribhujya tiryagvidyāmithyājīvena jīvikām kalpayanti; tadyathā ājavane, javane, vamane, ūrdhvavirecane, adhovirecane, nastekarmaṇi, dhūmapāne, svedaparikarmani, āmādhyāśaye, pakvādhyāśaye <span class="gap"><span class="gap">+ + +</span></span> , piṭakādhyāśaye, cakre vāyasamaṇḍale, hanusaṃhanane, jihvānikṛntane, vetāḍārdhavetāḍaṃ vā prayojayanti eke ity apy evaṃrūpāt śramaṇas tiryagvidyāmithyājīvāt prativirato bhavati.</p>
<p><a class="gno78" id="57"></a> yathāpitan mahārāja eke śramaṇabrāhmaṇāḥ śraddhādeyaṃ paribhujya <span class="supplied">tiryagvidyāmithyā</span><span class="gap">+</span>jīvena jīvikām kalpayanti; tadyathā <span class="supplied">vahane</span>, āvāhane, vivāhane, āmohane, saṃmohane, <span class="supplied">uccāṭane, māraṇe</span> sukhakaraṇe, duḥkhakaraṇe, darbhahome, tilahome, taṇḍulahome, dhanahome, dhānyahome, mudgahome, māṣahome, dravyahome <span class="supplied">agnihome, ādityopasthāne</span>, nakṣatropasthāne, devatopasthāne, mahāprasthānaṃ vā prayojayanti eke ity apy evaṃrūpāt śramaṇas tiryagvidyāmithyājīvāt prativirato bhavati.</p>
<p><a class="gno78" id="58"></a> yathāpitan mahārāja eke śramaṇabrāhmaṇāḥ śraddhādeyam paribhujya <span class="supplied">tiryagvidyā</span>mithyājīvena jīvikāṃ kalpayanti; tadyathā <span class="supplied">bhayam bhaviṣyati kṣemaṃ</span> bhaviṣyati durbhikṣam bhaviṣyati, subhikṣam bhaviṣyati, durvṛṣṭir bhaviṣyati, suvṛṣṭir bhaviṣyati ītir bhaviṣyati, anītir bhaviṣyati ity apy evaṃrūpāt śramaṇas tiryagvidyāmithyājīvāt prativirato bhavati.</p>
<p><a class="gno78" id="59"></a> yathāpitan mahārāja eke śramaṇabrāhmaṇāḥ śraddhādeym paribhujya <span class="supplied">tiryagvidyāmithyā</span>jīvena jīvikāṃ kalpayanti; tadyathā abhyantarāṇām rājñām jayo bhaviṣyati; bāhyakānām parājayaḥ; bāhyakānām rājñām jayo bhaviṣyati; ābhyantarāṇām parājayaḥ; ābhyantarāṇām rājñām apayānam bhaviṣyati; bāhyakānām niryāṇam; bāhyakānām apayānam bhaviṣyati; ābhyantarāṇām niryāṇam ity apy evaṃrūpāt śramaṇas tiryagvidyāmithyājīvāt prativirato bhavati.</p>
<p><a class="gno78" id="60"></a> yathāpitan mahārāja eke śramaṇabrāhmaṇāḥ śraddhādeyam paribhujya tiryagvidyāmithyājīvena jīvikāṃ kalpayanti; tadyathā <span class="supplied">evaṃvirūpau pa</span>thā sūryācandramasau gacchataḥ; evaṃvirūpāv utpathā sūryācandramasau gacchataḥ; evaṃvirūpakā pathā sūryācandragrahāḥ, ulkāpātāḥ, diśodāhāḥ; antarikṣe devadundubhayaḥ atinadanti; utpathā sūryācandragrahāḥ, ulkāpātāḥ, diśodāhāḥ, <span class="supplied">antarikṣe devadundubhayaḥ</span> atinadanti; anayor vā sūryācandramasor evaṃmahardhikayor evaṃmahānubhāvayor udgamanāgamanasaṃkIeśavyavadānavyavasthānaviśuddhir na prajñāyate, yaduta pathā, apy utpathāpi ity apy evaṃrūpāt śramaṇas tiryagvidyāmithyājīvāt prativirato bhavati.</p>
<p><a class="gno78" id="61"></a> yathāpi tan mahārāja eke śramaṇabrāhmaṇāḥ śraddhādeyaṃ paribhujya tiryagvidyāmithyājīvena jīvikām kalpayanti; tadyathā evaṃvipākau pathā sūryācandramasau gacchataḥ; evaṃvipākāv utpathā sūryācandramasau gacchataḥ; evaṃvipākāḥ pathā sūryagrahaḥ, candragrahaḥ, ulkāpātāḥ, diśodāhāḥ, antarikṣe devadundubhayo atinadanti; evaṃvipākā utpathā sūryagrahaś candragrahaḥ, ulkāpātāḥ, diśodāhaḥ, antarikṣe devadundubhayo ’tinadanti; anayor vā sūryācandramasor evaṃmaharddhikayor evaṃmahānubhāvayor udgamanāgamanasaṃkleśavyavadānavyavasthānaviśuddhir na prajñāyate, yad uta pathā apy utpathāpi, ity apy evaṃrūpāt śramaṇas tiryagvidyāmithyājīvāt prativirato bhavati.</p>
<p><a class="gno78" id="62"></a> so ’nena āryeṇa śīlaskandhena samanvāgataḥ adhyātmam anavadyasukhaṃ prativedayate; sa indriyair guptadvāro bhava<span class="supplied">ti; nipakasmṛtir guptasmṛti</span><span class="gap">+</span>mānasaḥ sahāvasthāvacārakaḥ; sa cakṣuṣo rūpāṇi dṛṣṭvā na nimittagrāhī bhavati; nānuvyañjanagrāhī; yato ’dhikaraṇam eva cakṣurindriyeṇa asaṃvarasaṃvṛtasya viharataḥ abhidhyādaurmanasye loke pāpakā akuśalā dharmāś <span class="supplied">cittam anusravanti; teṣām saṃvarāya prati</span>padyate; rakṣati cakṣurindriyam; cakṣurindriyena saṃvaram āpadyate; śrotrendriyeṇa śabdān, ghrāṇendriyeṇa gandhān, jihvayā rasān, kāyena spraṣṭavyāni, manasā dharmān vijñāya na nimittagrāhī bhavati; nānuvyañjanagrāhī; yato ’dhikaraṇam eva mana<span class="supplied">indriyāsaṃvarasaṃvṛta</span>sya viharataḥ abhidhyādaurmanasye loke pāpakā akuśalā dharmāś cittam anusravanti; teṣām saṃvarāya pratipadyate; rakṣati <span class="supplied">manaindriyam</span>; manaindriyena saṃvaram pratipadyate.</p>
<p><a class="gno78" id="63"></a> so ’nena āryeṇa śīlaskandhena samanvāgataḥ, anayā ca indriyaguptadvāratayā adhyātma<span class="supplied">m anavadyasukhaṃ</span> saṃvedayate; so ’tikramapratikrame saṃprajānavihārī bhavati; ālokitavyavalokite, samiñjitaprasārite, saṅghāṭīpātracīvaradhāraṇe, gate, sthite, niṣaṇṇe, śayite, jāgarite, <span class="supplied">bhāṣite</span>, tūṣṇīṃbhāve, nidrāklamaprativinodane, <span class="supplied">saṃprajānavihārī bhava</span>ti; so ’nena āryeṇa śīlaskandhena samanvāgataḥ, anayā ca indriyaguptadvāratayā anena ca parameṇa smṛtisaṃprajanyena samanvāgataḥ, adhyātmam avyābādhasukham pratisaṃvedayate; so ’nena āryeṇa śīlaskandhena samanvāgataḥ, anayā ca <span class="supplied">indriyaguptadvāratayā</span> anena ca parameṇa smṛtisaṃprajanyena samanvāgataḥ, prāntāni śayanāsanāny adhyāvasati, araṇyāni, vṛkṣamūlāni, śūnyāgārāṇi; so ’raṇyagato vā, vṛkṣamūlagato vā, śūnyāgāragato vā, niṣīdati paryaṃkam ābhu<span class="supplied">jya ṛjuṃ kāyaṃ praṇidhāya</span> pratimukhāṃ smṛtim upasthāpya; so ’bhidhyāṃ loke prahāya vigatābhidhyena cetasā bahulaṃ viharati; abhidhyāyāś cittam pariśodhayati; vyāpādastyānamiddham auddhatyakaukṛtyavicikitsāṃ loke prahāya tīrṇakāṅkṣo bhavati; tīrṇavicikitsākaṃkṣaḥ kuśaladharmeṣu vicikitsāyāś cittaṃ pariśodhayati.</p>
<p><a class="gno78" id="64"></a> tadyathā mahārāja puruṣaḥ ṛṇam ādāya karmāntān prayuñjīta, tasya te karmāntāḥ sampadyeran; sa tasmāt tac ca ṛṇam śodhayet; asti cāsya svāpateyamātrā yāvad eva dārāṇām poṣaṇārthā; tasyaivaṃ bhavati: <span class="supplied">ṛṇam ā</span>dāya karmāntāḥ prayuktāḥ; tasya te me karmāntāḥ saṃpannāḥ; na vipannāḥ; tena mayā tac ca ṛṇam śodhitam; asti ca me svāpateyamātrā yāvad eva dārāṇām poṣaṇāya; sa tatonidānam adhigacchet saumanasyam.</p>
<p><a class="gno78" id="65"></a> tadyathā puruṣaḥ ābādhikaḥ syāt duḥkhī rogī durbalaḥ; tasya bhojanam bhuktam na kāyam chādayati; pānakam pītam kukṣiṃ ca vyābādhate; so ’pareṇa samayena sukhī syāt, arogaḥ, balavān; tasya bhojanaṃ bhuktaṃ kāyaṃ chādayati; pānakaṃ pītaṃ kukṣiṃ na vyābādhate; tasya evaṃ syāt: aham asmi pūrvam ābādhikaḥ duḥkhī <span class="supplied">rogī durbalaḥ; mama bhojanaṃ bhuktaṃ na kāyaṃ chādayati; pā</span><span class="gap">+</span> nakaṃ pītaṃ kukṣiṃ na vyābhādhate; sa tatonidānam adhigacchet prāmodyam.</p>
<p><a class="gno78" id="66"></a> tadyathā puruṣo dā<span class="supplied">saḥ syāt preṣyo nirdeśyo bhujiṣyo nayenakāmagaḥ; so ’pareṇa samayena na dāsaḥ syāt preṣyo bhujiṣyo nayenakāmagaḥ; tasya evaṃ syāt: aham asmi pūrvaṃ dāsaḥ preṣyo ni</span>rdeśyo bhujiṣyo nayenakāmagaḥ; so ’smy etarhy adāso <span class="supplied">’preṣyo</span> ’bhujiṣyo ’<span class="supplied">na</span>yenakāmagaḥ; sa tato<span class="supplied">nidānam adhigacchet prāmodyam.</span></p>
<p><span class="supplied"><a class="gno78" id="67"></a> tadyathā puruṣo bandhanāgāre baddho paścādbāhugāḍhabandhanabaddhaḥ; sa ca tato muktaḥ svastikṣemābhyām avyayena; tasyaivaṃ syāt: yaḥ pūrvaṃ bandhanāgāre baddho</span> pascādbāhugāḍhabandhanabaddho ’bhūvaṃ so ’haṃ tato muktaḥ svastikṣemābhyām avyayena; sa tatoni<span class="supplied">dānam adhigacchet prāmodyam.</span></p>
<p><span class="supplied"><a class="gno78" id="68"></a> tadyathā puruṣaḥ sapratibhayo bhūtvā sukhī bhavati; durbhikṣaṃ pratipādayitvā pratipādayati subhikṣam; tasyaivaṃ syāt: aham asmi sukhī sapratibhayo bhūtvā; yasya me durbhikṣam abhūt etarhi bhavati</span> subhikṣam; sa tatonidānam adhigacchet sukham adhigacchet saumanasyam.</p>
<p><a class="gno78" id="69"></a> evam eva <span class="supplied">mahārāja</span> imāni pañcavaraṇā<span class="supplied">ṇi tadyathā ṛṇaṃ rogaṃ dāsyaṃ bandhanāgāraṃ kāntāraṃ prahāya samanupaśyati; imāni pañcavaraṇāni cittopakleśakarā</span>ṇi prahāya prajñādaurbalyakarāṇi vighāṭapakṣyāṇy anirvāṇasaṃvartanīyāṇi viviktaṃ kāmair viviktaṃ <span class="supplied">pāpakair akuśaladharmaiḥ savitarkaṃ savicāraṃ vivekajaṃ prītisukhaṃ prathamaṃ dhyānam upasaṃpadya viharati; sa imam eva kāyaṃ vivekajena prītisukhenā</span>bhiṣyandayati pariṣyandayati pariprīṇāti parispharati; nāsya kiṃcit sarvataḥ kāyād asphuṭa<span class="supplied">ṃ bhavaty aspharaṇīyaṃ yaduta vivekajena prītisukhena.</span></p>
<p><span class="supplied"><a class="gno78" id="70"></a> tadyathā dakṣino rajako rajakāntevāsī vā <span class="gap">+ + + + + +</span> snātracūrṇāny ākīrya u</span>dakena pariprokṣya pariprokṣya syandayet; sa cāsya snātrapiṇḍī snigdhā snehānugatā snehaparītā sphuṭ<span class="supplied">āntarbahirdhā na pragharati na niścarati; evam eva sa imam eva kāyaṃ vivekajena prītisukhenābhiṣyandayati pariṣyandayati paripariprīṇāti pari</span>spharati; nāsya kiṃcit sarvataḥ kāyād asphuṭaṃ bhavaty aspharaṇīyam yad uta vivekajena prītisukhena.</p>
<p>kiṃ manyase ma<span class="supplied">hārāja na tv evaṃ sati mayā darśitaṃ sāṃdṛṣṭikaṃ śrāmaṇyaphalam; tathyaṃ bhadanta evaṃ sati bhagavatā darśitaṃ sāṃdṛṣṭikaṃ śrāmanyaphalam.</span></p>
<p><span class="supplied"><a class="gno78" id="71"></a> sa vitarkavicārāṇām vyupa</span>śamād adhyātmaṃ saṃprasādāc cetasa ekoṭībhāvād avitarkam avicāraṃ samādhijaṃ prītisukhaṃ dvitīyaṃ dhyā<span class="supplied">nam upasampadya viharati; sa imam eva kāyaṃ samādhijena prītisukhenābhiṣyandayaṭi pariṣyandayati pariprīṇāti parispharati; nāsya kiṃcit sarvataḥ</span> kāyād asphutam bhavaty aspharaṇīyam, yaduta samādhijena prītisukhena.</p>
<p><a class="gno78" id="72"></a> tadyathā upariparvataṃ saṃ <span class="supplied"><span class="gap">+ + +</span> udakahrado bhavati; tasya na pūrvasyā na dakṣiṇasyā na paścimāyā nottarasyā diśo udakaḥ pravahati; nā</span><span class="gap">+</span>tra devaḥ kālena kālaṃ samyag vāridhārān anuprayaccheta; anyatra tasmād evodakahradān mahān u<span class="supplied">dakākodā udakaśulpo vā sarvaṃ tam udakahradaṃ śītalena vāriṇābhiṣyandayet pariṣyandayet paripūrayet parispharayet; na kimcit sarvata u</span>dakahradād asphuṭaṃ bhavaty aspharaṇīyaṃ yad uta śītalena vāriṇā; evam eva sa imam eva kāyaṃ samādhi<span class="supplied">jena prītisukhenābhiṣyandayati pariṣyandayati pariprīṇāti parispharayati; nāsya kiṃcit sarvataḥ kāyād asphuṭaṃ bhavaty aspharaṇīyaṃ yaduta samādhije</span>na prītisukhena.</p>
<p>kiṃ manyase mahārāja na tv evaṃ sati mayā darśitaṃ sāṃdṛṣṭikaṃ śrāmanyaphalam? tathyaṃ bhada<span class="supplied">nta evaṃ sati bhagavatā darśitaṃ sāṃdṛṣṭikaṃ śrāmaṇyaphalam.</span></p>
<p><span class="supplied"><a class="gno78" id="73"></a> sa prīter virāgād upekṣako viharati smṛtaḥ saṃprajānan sukhaṃ ca kāyena prati</span>saṃvedayate yat tad āryā ācakṣate upekṣakaḥ smṛtimān sukhaṃ viharatīti niṣprītikaṃ tṛtīyaṃ dhyānaṃ upasampadya viharati; sa ima<span class="supplied">m eva kāyam niṣprītikena sukhena abhiṣyandayati pariṣyandayati pariprīṇāti parispharati; nāsya kiṃcit sarvataḥ kāyāt asphūṭam bhavaty aspharaṇī</span>yaṃ yaduta niṣprītikena sukhena.</p>
<p><a class="gno78" id="74"></a> tadyathā utpalāni vā pāmāni vā kumudāni vā puṇḍarīkāni vā <span class="supplied">udake jātāni udake vṛddhāni <span class="gap">+ + +</span> tiṣṭhanti; teṣām agrato mūlataś <span class="gap">+ + +</span> na kiṃcid asphuṭaṃ bhavaty aspharanīyaṃ yaduta śīta</span>lena vāriṇā; evam eva imam eva kāyam niṣprītikena sukhenābhiṣyandayati <span class="supplied">pariṣyandayati</span> pariprīṇāti <span class="supplied">parispharati; nāsya kiṃcit sarvataḥ kāyāt asphūṭam bhavaty aspharanīyaṃ yaduta niṣprītikena sukhena.</span></p>
<p><span class="supplied">kiṃ manyase mahārāja na tv evaṃ sati mayā darśitaṃ sāṃdṛṣṭi</span>kaṃ śrāmaṇyaphalam? tathyaṃ bhadanta evaṃ sati bhagavatā darśitaṃ sāṃdṛṣṭikaṃ śrāmaṇyaphalam.</p>
<p><a class="gno78" id="75"></a> sa su <span class="supplied">khasya ca prahāṇāt duḥkhasya ca prahāṇāt pūrvam eva saumanasyadaurmanasyayor aṣṭaṃgamāt aduḥkhāsukham upekṣāsmṛtipariśuddhaṃ caturthaṃ dhyānam upasampadya viharati; sa imam eva kāyaṃ pariśuddhacittena paryavadātena adhimucya spharitvopasaṃpadya viharati; nāsya kiṃcit sarvataḥ kāyāt asphuṭaṃ bhavaty aspharanīyam yaduta pariśuddhena cittena paryavadātena.</span></p>
<p><span class="supplied"><a class="gno78" id="76"></a> tadyathā gṛhapatir gṛhapatiputro vā <span class="gap">+ + + + + + + + + +</span> .</span></p>
<p>evam eva imam eva kāyam pariśuddhena cittena paryavadātenādhimucya spharitvā upasaṃpadya viharati; nāsya kiṃcit sarvataḥ kāyāt asphutaṃ bhavaty aspharanīyaṃ yad uta pariśuddhena cittena paryavadātena.</p>
<p>kiṃ manyase mahārāja na tv evam sati mayā darśitaṃ sāṃdṛṣṭikaṃ śrāmaṇyaphalam? tathyam bhadanta evaṃ sati bhagavatā darśitaṃ sāṃdṛṣṭkaṃ śrāmaṇyaphalam.</p>
<p><a class="gno78" id="77"></a> yasmin samaye mahārāja āryaśrāvakaḥ sukhasya ca prahāṇād duḥkhasya ca prahāṇāt pūrvam eva ca saumanasyadaurmanasyayor aṣṭaṃgamād aduḥkham asukham upekṣāsmṛtipariśuddhaṃ caturthaṃ dhyānam upasampadya viharati, tasya cittaṃ tasmin samaye naivonnataṃ bhavati nāvanatam anabhinataṃ sthitam āniñjyaprāptam.</p>
<p><a class="gno78" id="78"></a> tadyathā kūṭāgāre <span class="supplied">vā kūṭāgāraśālāyāṃ vā taila <span class="gap">+ + +</span> tasya tejaḥ naivonnatam bha</span>vati nāvanatam anabhinatam sthitam āniñjyaprāptam, evam eva yasmin samaye āryaśrā<span class="supplied">vakaḥ sukhasya ca prahāṇāt duḥkhasya ca prahāṇāt pūrvam eva ca saumanasyadaurmanasyayor aṣṭaṃgamād aduḥkham asukham upekṣāsmrtipariśuddhaṃ caturthaṃ dhyānam upasaṃpadya viharati tasya cittaṃ ta</span>smin samaye naivonnataṃ bhavati nāvanatam anabhinataṃ sthitam āniñjyaprāptam; tasyaivaṃ bhavati.</p>
<p><a class="gno78" id="79"></a> <span class="supplied"><span class="gap">+</span>ayaṃ mama kāyo rūpī<span class="gap">+</span> o</span>dārika<span class="supplied">ś cāturmahābhūtikaḥ; vi</span>jñānam atra pratiṣṭhitam atra paryāpannam; yannv aham asmāt kāyāt mānasaṃ vyutthāpyānyaṃ kāyam abhinirmāyāṃ rūpiṇaṃ manomayam avikalam ahīnendriyam; sa tasmāt kā<span class="supplied">yāt mānasaṃ vyutthāpyānyaṃ kāyam abhinirmimīte rūpiṇaṃ manomayam a</span>vikalam ahīnendriyam; tadyathā manir aṣṭāṃgo vaiḍūryaḥ śubho jātimānn accho viprasano ’nāvilaḥ pañcāṅgaraṅgike sūtre ’rpitaḥ syāt nīle pīte lohite avadāte mañjiṣṭhe; taṃ cakṣuṣmān puruṣo dṛṣṭvā <span class="supplied">jānīyād ayaṃ manir idaṃ sūtram, sūtre manir arpito ’stī</span>ti; evam eva sa tasmāt kāyāt mānasaṃ vyutthāpyānyaṃ kāyam abhinirmimīte rūpiṇaṃ manomayam avikalam ahīnendriyam; tadyathā puruṣo muñjād iṣikām āvṛhyāt; taṃ cakṣuṣmān puruṣo dṛṣṭvā jānīyād <span class="supplied">ayaṃ muñja iyam iṣikā, munjād iṣikām āvṛhatīti evam e</span>va<span class="gap">+</span>sa tasmat kāyāt mānasaṃ vyutthāpyānyaṃ kāyam abhinirmimīte rūpiṇaṃ manomayam avikalam ahīnendriyam; tadyathā puruṣāḥ karaṇḍād ahim āvṛhyāt; taṃ cakṣuṣmān puruṣo dṛṣṭvā jānīyād ayaṃ karaṇḍaḥ ay<span class="supplied">am ahiḥ, karaṇḍād ahim āvṛhatīti; evam eva sa</span> tasmāt kāyāt mānasaṃ vyutthāpyānyaṃ kāyaṃ abhinirmimīte rūpiṇaṃ manomayam avikalam ahīnendriyam; tadyathā puruṣaḥ koṣād asim āvṛhyāt; taṃ cakṣuṣmān puruṣo dṛṣṭvā jānīyād ayaṃ koṣo ’yam asiḥ kośād asim āvṛha<span class="supplied">tīti; evam eva sa tasmāt kāyāt māna</span>saṃ vyutthāpyānyaṃ kāyam abhinirmimīte rūpiṇaṃ manomayam, avikalam ahīnendriyam.</p>
<p><a class="gno78" id="80"></a> sa evaṃ samāhite citte pariśuddhe paryavadāte anaṅgaṇe vigatopakleśe rijubhūte karmaṇye sthite āniñjyaprāpte ṛddhiviṣayasākṣātkriyāyām abhijñāyāṃ cittam abhinirṇamayya so ’nekavidham ṛddihviṣayaṃ pratyanubhavati; tadyathā eko bhūtvā bahudhā bhavati; bahudhā bhūtvaiko bhavati; āvirbhāvaṃ tirobhāvaṃ jñānadarśanena pratyanubhavati; tiraḥkuḍyaṃ tiraḥśailaṃ tiraḥprākāram asajjamānaḥ kāyena gacchati tadyathā ākāśe; pṛthivyām unmajjananimajjanaṃ karoti tadyathā udake; udake abhinnasroto gacchati tadyathā pṛthivyām; ākāśe paryaṅkenātikrāmati tadhyatā pakṣī śakuniḥ; imau vā sūryācandramasāv evam maharddikāv evam mahānubhāvau pāṇinā āmārṣṭi parimārṣṭi yāvad brahmalokaṃ<span class="gap">+</span>kāyena vaśe vartayati; tadyathā dakṣaḥ karmāro vā karmārāntevasī vā suparikarmīkṛtaṃ, jātarūpaṃ viditvā yāṃ yāṃ piṇḍakavikṛtiṃ kāṅksaty upanayituṃ yadi vā paṭṭikāyāṃ yadi vā karṇikāyāṃ yadi vā graiveye yadi vā hastābharaṇe yadi vā pādābharaṇe yadi vā aṅgulimudrikāyāṃ yadi vā jātarūpamālāyāṃ tatra tatra laghu laghv evopanayati; evam eva sa evaṃ samāhite pariśuddhe paryavadāte anaṅgaṇe vigatopakleśe rijubhūte karmaṇye sthite āniñjyaprāpte ṛddhiviṣayajñānasātkriyāyām abhijñāyāṃ cittam abhi<span class="gap">+</span>nirṇāmayati; so ’nekavidham ṛddihviṣayaṃ pratyanubhavati; tadyathā eko bhūtvā bahudhā bhavati; bahudhā bhūtvā eko bhavati; āvirbhāvaṃ tirobhāvaṃ jñānadarśanena pratyanubhavati; tiraḥkuḍyaṃ tiraḥśailaṃ tiraḥprākāram asajjamānaḥ kāyena gacchati tadyathā ākāśe; pṛthivyām unmajjananimajjanaṃ karoti tadyathodake; udake abhinnasroto gacchati tadyathā pṛthivyām; ākāśe paryaṅkena krāmati tadhyatā pakṣī <span class="supplied">śakuniḥ</span>; imau vā punaḥ sūryācandramasāv evaṃ maharddikāv evaṃ mahānubhāvau pāṇinā āmārṣṭi parimārṣṭi yāvad brahmalokaṃ kāyena vaśe vartayati; tadyathā dakṣaḥ kumbhakāro vā kumbhakārāntevāsī vā suparikarmīkṛtaṃ mṛtpiṇḍaṃ viditvā yāṃ yām eva kāṅkṣate bhājanavikṛtim abhinirvartayitum tāṃ tām eva bhājanavikṛtiṃ laghu laghv evābhinirvartayati; evam eva sa evaṃ samāhite citte paryavadāte<span class="gap">+</span>anaṅgaṇe vigatopakleśe ṛjubhūte karmaṇye sthite āniñjyaprāpte ṛddhiviṣayajñānasākṣatkriyāyām abhijñāyāṃ cittam abhinirṇamayati; evam eva so ’nekavidham ṛddhiviṣayaṃ pratyanubhavati; tadyathā eko bhūtvā bahudhā bhavati; bahudhā bhūtvaiko bhavati; āvirbhāvaṃ tirobhāvaṃ jñānadarśanena pratyanubhavati; tiraḥkuḍyaṃ tiraḥśailaṃ tiraḥprākāram asajjamānena kāyena gacchati tadyathā ākāśe; pṛthivyām unmajjananimajjanaṃ karoti tadyathodake; udake abhinnasroto gacchati tadyathā pṛthivyām; ākāśe paryaṅkena krāmati tadhyatā pakṣī śakunakaḥ; imau vā sūryācandramasāv evaṃ maharddikāv evaṃ mahānubhāvau pāṇinā āmāṛṣṭi parimārṣṭi yāvad brahmalokaṃ kāyena vaśe vartayati; tadyathā dakṣo dantakāro vā dantakārāntevāsī vā suparikarmīkṛtaṃ <span class="supplied">dantaṃ yāṃ yām eva kāṅkṣate</span> rūpavikṛtim abhinirvartayitum tāṃ tām eva rūpavikṛtiṃ laghu laghv evābhinirvartayati; evam eva sa evaṃ samāhite citte paryavadāte anaṅgaṇe vigatopakleśe ṛjubhūte karmaṇye <span class="supplied">sthite āniñjyaprāpte ṛddhiviṣayajñānasākṣātkriyāyā</span>m abhijñāyāṃ cittam abhinirṇamayati; so ’nekavidham ṛddhiviṣayaṃ pratyanubhavati; tadyathā eko bhūtvā bahudhā bhavati; bahudhā bhūtvaiko bhavati; āvirbhāvaṃ tirobhāvaṃ jñānadarśanena pratyanubhavati; tiraḥkuḍyaṃ tiraḥ<span class="supplied">śailaṃ tiraḥ<span class="gap">+</span>prākāram asajjamānaḥ kāyena gacchati tadyathā</span> ākāśe; pṛthivyām unmajjananimajjanaṃ karoti tadyathodake; udake abhinnasroto gacchati tadyathā pṛthivyām; ākāśe paryaṅkena krāmati tadhyatā pakṣī śakunakaḥ; imau vā punaḥ sūryācandramasāv eva maharddikāv evaṃ mahānubhā<span class="supplied">vau pāṇinā āmāṛṣṭi parimārṣṭi yāvad brahmalokaṃ kāyena vaśe vartaya</span>ti.</p>
<p>kiṃ ma<span class="supplied">nyase mahārāja na tv evaṃ sati ma</span>yā darśitaṃ sāṃdṛṣtikaṃ śrāmaṇyaphalam? tathyaṃ bhadanta evaṃ sati bhagavatā darśitaṃ sāṃdṛṣṭikaṃ śrāmaṇyaphalam.</p>
<p><a class="gno78" id="81"></a> sa evaṃ samāhite citte pariśuddhe paryavadā<span class="supplied">te anaṅgaṇe vigatopakleśe rijubhūte karmaṇye sthite āni</span><span class="gap">+</span>ñjyaprāpte divyaśrotrajñānasākṣātkriyāyām abhijñāyāṃ cittam abhinirṇamayati; sa divyena śrotreṇa viśuddhenātikrāntamānuṣyenonobhayān śabdān śṛṇoti mānuṣyān apy amānuṣyān api; ye ’pi dūre ye ’py antike; tadyathā śaṅkhadhāmakaḥ puruṣo mahāśailaparvatam abhiruhya niśārdhe śaṅkham ādhamet tasya śabdo ’vyāhataḥ pṛthagdiśaḥ sphuret; evam eva sa evam samāhite citte pariśuddhe paryavadāte anaṅgaṇe vigatopakleśe ṛjubhūte karmaṇye sthite āniñjyaprāpte divyaśrotrajñānasākṣāt<span class="gap">+</span>kriyāyām abhijñāyāṃ cittam abhinirṇamayati; sa divyena śrotreṇa viśuddhenātikrāntamānuṣyenobhayān śabdān śṛṇoti mānuṣyān apy amānuṣyān api; ye ’pi dūre ye ’py antike.</p>
<p><span class="supplied">kiṃ manyase mahārāja na tv evaṃ sati mayā darṣitaṃ sāndṛṣṭikaṃ śrāmanyaphalam? tathyaṃ bhadanta evaṃ sati bhagavatā darśitaṃ sāṃdṛṣṭikaṃ śrāmanyaphalam</span>.</p>
<p><a class="gno78" id="82"></a> sa evaṃ samāhite citte pariśuddhe paryavadāte anaṅgaṇe vigatopakleśe ṛjubhūte karmaṇye sthite āniñjyaprāpte cetaḥparyāyajñānasākṣātkriyāyām abhijñāyāṃ cittam abhinirṇamayati; sa parasattvānāṃ parapudgalānāṃ vitarkitaṃ vicāritaṃ manasā mānasaṃ yathābhūtaṃ prajānāti; sarāgaṃ cittaṃ sarāgaṃ cittam iti yathābhūtaṃ prajānāti; vigatarāgaṃ cittaṃ vi<span class="supplied">gata</span>rāgam cittam iti yathābhūtaṃ prajānāti; sadveṣaṃ vigatadveṣaṃ samohaṃ vigatamohaṃ saṃkṣiptaṃ vikṣiptaṃ līnam pragṛhītam uddhatam anuddhatam avyupaśāntaṃ vyupaśāntaṃ samāhitam asamāhitam abhāvitam subhāvitam avimuktaṃ vā cittam avimuktaṃ cittam iti yathābhūtaṃ prajānāti; <span class="supplied">su</span>vimuktaṃ vā cittaṃ <span class="supplied">su</span>vimuktaṃ cittam iti yathābhūtaṃ prajānāti; tadyathā cakṣumān puruṣaḥ supariśuddham ādarśamaṇḍalaṃ gṛhītvā saṃmukhanimittaṃ vā pratyavekṣate; evam eva sa evaṃ samāhite citte pariśuddhe paryavadāte anaṅgaṇe vigatopakleśe ṛjubhūte karmaṇye sthite āniñjyaprāpte cetaḥparyāyajñānasākṣātkriyāyām abhijñāyāṃ cittam abhinirṇāmayati; sa parasattvānāṃ parapudgalānāṃ vitarkitaṃ vicāritam manasā mānasaṃ yathābhūtaṃ prajānāti; sarāgaṃ<span class="gap">+</span> cittaṃ sarāgaṃ cittam iti yathābhūtaṃ prajānāti; vigatarāgaṃ cittaṃ vigatarāgaṃ cittam iti yathābhūtaṃ prajānāti; sadveṣaṃ vigatadveṣaṃ vigatamohaṃ saṃkṣiptaṃ vikṣiptaṃ līnaṃ pragṛhītam uddhatam anuddhatam avyupaśāntaṃ vyupaśāntaṃ samāhitam asamāhitaṃ subhāvitam abhāvitam avimuktam vā cittam avimuktam cittam iti yathābhūtaṃ prajānāti; suvimuktaṃ va cittaṃ suvimuktaṃ cittam iti yathābhūtaṃ prajānāti.</p>
<p>kiṃ manyase mahārāja na tv evaṃ sati mayā darśitaṃ sāṃdṛṣṭikaṃ śrāmaṇyaphalam? tathyaṃ bhadanta evaṃ sati bhagavatā darśitaṃ sāṃdṛṣṭikaṃ śrāmaṇyaphalam.</p>
<p><a class="gno78" id="83"></a> sa evaṃ samāhite citte pariśuddhe paryavadāte anaṅgaṇe vigatopakleśe ṛjubhūte karmaṇye sthite āniñjyaprāpte pūrvanivāsānusmṛtijñānasākṣātkriyāyāṃ cittam abhinirṇamayati; so ’nekavidhaṃ pūrvanivāsaṃ samanusmarati; tadyathā ekam api dve tisraś catasraḥ pañca ṣaṭ saptāṣṭau nava daśa viṃśa<span class="gap">+</span>taṃ triṃśataṃ catvāriṃśatam pañcāśataṃ jātiśataṃ jātisahasraṃ jātiśatasahasram anekāny api jātiśatāni anekāny api jātisahasrāṇi anekāny api jātiśatasahasrāṇi saṃvartakalpam api vivartakalpam api saṃvartavivartakalpam api anekān api saṃvartakalpān anekān api vivartakalpān anekān api saṃvartavivartakalpān samanusmarati; amī nāma te bhavantaḥ sattvā yatrāham āsam evaṃnāmā evaṃjātya evaṃgotra evamāhāra evaṃsukhaduḥkhapratisaṃvedī evaṃdirghāyuḥ evaṃcirasthitika evamāyuṣparyantaḥ; so ’haṃ tasmāt<span class="gap">+</span> sthānāc cyuto ’mutropapannaḥ; tasmād api cyuto ’mutropapannaḥ; tasmād api cyutaḥ ihopapanna iti; sākāraṃ soddeśam anekavidhaṃ pūrvanivāsam anusmarati; <span class="gap">+</span>tadyathā puruṣo grāmād grāmaṃ gacchet; tasmād api grāmād aparaṃ grāmaṃ gacchet; tasmād apīhāgacchet; tasyaivaṃ syāt; aham amuṣmād grāmād amuṃ grāmam āgataḥ; tasmād apīhāgata iti; evam eva sa evaṃ samāhite citte pariśuddhe paryavadāte anaṅgaṇe vigatopakleśe ṛjubhūte karmaṇye sthite āniñjyaprāpte pūrvanivāsānusmṛtijñānasākṣātkriyāyām abhijñāyāṃ cittam abhinirṇāmayati tadyathā ekām api jātiṃ dve tisraś catasraḥ pañca ṣaṭ saptāṣṭau nava daśa viṃśataṃ triṃśataṃ catvāriṃśataṃ pañcāśataṃ jātiśataṃ jātisahasraṃ jātiśatasahasram anekāny api jātiśatāni anekāny api jātisahasrāṇi anekāny api jātiśatasahasrāṇi saṃvartakalpam api vivartakalpam api saṃvartavivartakalpam api anekān api saṃvartakalpān anekān api vivartakalpān anekān api saṃvartavivartakalpān samanusmarati; amī nāma te bhavantaḥ sattvā yatrāham evaṃnāmā āsam evamjātya evaṃgotra evamāhāra evaṃsukhaduḥkhapratisaṃvedī evaṃdīrghāyuḥ evaṃcirasthitika evamāyuṣparyantaḥ; so ’haṃ tasmāt sthānāc cyutaḥ amutropapannaḥ; tasmād api cyuto ’mutropapannaḥ; tasmād api cyutaḥ ihopapanna iti; sākāraṃ soddeśam anekavidhaṃ pūrvanivāsam anusmarati.</p>
<p>kiṃ manyase mahārāja na tv evaṃ sati mayā darśitaṃ sāṃdṛṣṭikaṃ śrāmaṇyaphalam? tathyaṃ bhadanta evaṃ sati bhagavatā darśitaṃ sāṃdṛṣṭikāṃ śrāmaṇyaphalam.</p>
<p><a class="gno78" id="84"></a> <span class="gap">+</span>sa evaṃ samāhite citte pariśuddhe paryavadāte anaṅgaṇe vigatopakleśe ṛjubhūte karmaṇye sthite āniñjyaprāpte cyutyupapādajñānsākṣātkriyāyām abhijñāyāṃ cittam abhinirṇāmayati divyena cakṣuṣā viśuddhenātikrāntamānuṣyakena sattvān paśyati cyavamānān upapadyamānān api suvarṇān api durvarṇān api hīnān api praṇītān api sugatim api gacchato durgatim api yathākarmopayogāt sattvān yathābhūtaṃ prajānāti; amī bhavantaḥ sattvāḥ kāyaduścaritena samanvāgatā vāṅmanoduścaritena samanvāgatā āryāṇām apavādakā mithyādṛṣṭayo <span class="gap">+</span>mithyādṛṣṭikarmadharmasamādānahetos taddhetuṃ tatpratyayaṃ kāyasya bhedāt paraṃ maraṇād apāyadurgativinipātaṃ narakam upapadyante; amī vā punar bhavantaḥ sattvāḥ kāyasucaritena samanvāgatā vāṅmanaḥsucaritena samanvāgatā āryāṇām anapavādakāḥ samyagdṛṣṭayaḥ samyagdṛṣṭikarmadharmasamādānahetos taddhetuṃ tatpratyayaṃ kāyasya bhedāt sugatau svargaloke deveṣūpapadyante; <span class="supplied">tadyathā cakṣuṣmān puruṣaḥ rathyācatvāre niṣaṇṇo mahājanakāyo āgacchati gacchati tiṣṭhati niṣīdati ity anekān samudācārān paśyet; sa evaṃ samāhite citte</span> … <span class="add">repeat from beginning of this paragraph <span class="supplied">84</span> sa evaṃ samāhite down to deveṣūpapadyante.</span></p>
<p><span class="supplied">kiṃ manyase mahārāja? na tv evaṃ sati mayā darśitaṃ sāṃdṛṣtikam śrāmaṇyaphalam? tathyaṃ bhadanta evaṃ sati bhagavatā darśitaṃ sāṃdṛṣṭikaṃ śrāmaṇyaphalam</span>.</p>
<p><a class="gno78" id="85"></a> sa evaṃ samāhite citte pariśuddhe paryavadāte anaṅgaṇe vigatopakleśe ṛjubhūte karmaṇye sthite āniñjyaprāpte āsravakṣayajñānasākṣātkriyāyām abhijñāyāṃ cittam abhinirṇāmayati; sa idaṃ dukham āryasatyam iti yathābhūtaṃ prajānāti; ayaṃ duḥkhasamudayo ’yaṃ duḥkhanirodhaḥ; iyam duḥkanirodhagāminī pratipat āryasatyam iti yathābhūtaṃ prajānāti; tasyaivaṃ jānata evaṃ paśyataḥ kāmāsravāc cittaṃ vimucyate; bhavāsravād avidyāsravāc cittaṃ vimucyate; vimuktasya vimuktam eva jñānadarśanaṃ bhavati; kṣīṇā me jātiḥ uṣitaṃm brahmacaryaṃ kṛtaṃ karaṇīyaṃ nāparam asmād bhavaṃ prajānāmīti; tadyathā grāmasya vā nigamasya vā nātidūre gambhīre syād udakahradaḥ accho viprasanno ’nāvilaḥ; tatra cakṣuṣmān puruṣas tīre niṣaṇṇaḥ paśyet śarkarān vā kaṭhallāni vā matsyān vā kūrmān vā śuktīr vā śambūkān vā; evam eva sa evaṃ samāhite pariśuddhe paryavadāte anaṅgaṇe vigatopakleśe ṛjubhūte karmaṇye sthite āniñjyaprāpte āsravakṣayajñānasākṣātkriyāyām abhijñāyāṃ cittam abhinirṇamayati; sa idaṃ duḥkham āryasatyam iti yathābhūtaṃ prajānati; ayaṃ duḥkhasamudayaḥ ayaṃ duḥkhanirodhaḥ iyam duḥkhanirodhagāminī pratipat āryasatyaṃ yathābhūtaṃ prajānāti; tasyaivaṃ jānata evaṃ paśyataḥ kāmāsravāc cittaṃ vimucyate; bhavāsravād avidyāsravāc cittaṃ vimucyate; vimuktasya <span class="gap">+</span>vimuktam eva jñānadarśanaṃ bhavati; kṣīnā me jātiḥ uṣitaṃ brahmacaryaṃ kṛtam karaṇīyaṃ nāparam asmād bhavaṃ prajānāmīti.</p>
<p>kiṃ manyase mahārāja? na tv evaṃ sati mayā darśitaṃ sāṃdṛṣṭikaṃ śrāmaṇyaphalam? tathyaṃ bhadanta evaṃ sati bhagavatā darśitaṃ sāṃdṛṣṭikaṃ śrāmaṇyaphalam.</p>
<p>evam ukte rājā māgadho ’jātaśatrur vaidehīputraḥ prārodīd aśrūṇi varṣayan; atha rājā māgadho ’jātaśatrur vaidehīputraḥ cīvarakarṇikenā śrūṇy utsṛjya bhagavataḥ pādayor nipatya bhagavantam idam avocat: atyayo bhagavann atyayaḥ sugata yathā bālo yathā muḍho yathā avyakto yathā akuśalaḥ yena mayā pāpamitrasahāyena pāpamitravaśaṃgatena<span class="gap">+</span>pāpamitropagūḍhakena pitā dhārmiko dharmarājo jīvitād vyaparopitah; tasya mama bhadanta atyayaṃ jānato ’tyayaṃ paśyato ’tyayam atyayataḥ pratigṛhṇīṣvānukampām upādāya; tathyaṃ tvaṃ mahārāja atyayam atyayataḥ <span class="supplied">adhigataḥ</span> tadyathā bālo yathā mūḍho yathā avyakto yathā akuśalo yena tvayā pāpamitrasahāyena pāpamitra<span class="gap">+</span>vāśaṃgatena pāpamitropagūḍhena pitā dhārmiko dharmarājo jīvitād vyaparopitah; yataś ca tvaṃ mahārāja atyayaṃ jānāsi atyayaṃ paśyasi ca dṛṣṭvādeśyasi āyatyāṃ ca saṃvaram āpadyase, vṛddhir eva te pratikāṅkṣitavyā kuśalānāṃ dharmāṇāṃ na hāniḥ; tat kasya hetoḥ? yaḥ kaścin mahārāja atyayaṃ jānāti atyayaṃ paśyati taṃ dṛṣṭvādeśayati āyatyāṃ ca saṃvaram āpadyate vṛddhir evāsya pratikāṅkṣitavyā kuśalānāṃ dharmāṇām na hāniḥ; evam eva tvaṃ mahārāja yataś cātyayaṃ jānāsi atyayaṃ ca paśyasi dṛṣṭvādeśayasi āyatyāṃ ca saṃvaram āpadyase vṛddhir eva te pratikāṅkṣitavyā kuśalānāṃ dharmāṇām na hāniḥ.</p>
<p>atha rājā māgadho ’jātaśatrur vaidehīputro bhagavantam idam avocat: adhivāsayatu me bhagavān śvo ’ntargṛhe bhaktena sārdhaṃ bhikṣusaṃghena; adhivāsayati bhagavān rājño māgadhasyājātaśatror vaidehīputrasya tūṣṇīṃbhāvena; atha rājā māgadho ’jātaśatrur vaidehīputro bhagavatas tūṣṇīṃbhāvenādhivāsanāṃ viditvā bhagavato bhāṣitam abhinandyānumodya bhagavataḥ pādau śirasā vanditvā bhagavato ’ntikāt prakrāntaḥ; atha bhagavān aciraprakrāntaṃ rājānaṃ māgadham ajātaśatruṃ vaidehīputraṃ viditvā bhikṣūn āmantrayate sma: kṣato bhikṣavo<span class="gap">+</span>rājā māgadho ’jātaśatrur vaidehīputraḥ upahato yena pāpamitrasahāyena pāpamitravaśaṃgatena pāpamitropagūḍhena pitā dhārmiko dharmarājo dharmasthito mahārājo jīvitād vyaparopitaḥ; sa ced bhikṣavo rājā māgadhenājātaśatruṇā vaidehīputreṇa pitā dhārmiko dharmarājo dharmasthito mahārājo jīvitān na vyaparopito ’bhaviṣyat, sthānam etad vidyate yad asminn evāsane niṣaṇṇena catvāri āryasatyāny abhisamitāny abhaviṣyan; evaṃ kṣato bhikṣavo rājā māgadho ’jātaśatrur vaidehīputraḥ, evam upahataḥ; tasmāt tarhi bhikṣava evaṃ śikṣitavyam <span class="supplied">yad</span> dagdhasthūṇāyām api cittaṃ na pradūṣayiṣyāmaḥ prāg eva savijñānake kāye; ity evaṃ vo bhikṣavaḥ śikṣitavyam.</p>
<p>atha rājā māgadho ’jātaśatrur vaidehīputras tām eva rātriṃ śuci praṇītaṃ khādanīyabhojanīyaṃ samudānīya kālyam evotthāyāsanāni prajñapyodakamaṇim pratiṣṭhāpya bhagavato dūtena kālam ārocayati; samayo bhadantaḥ sajjaṃ bhaktaṃ yasyaivedānīm bhagavān kālaṃ manyate; atha bhagavān pūrvāhne nivāsya pātracīvaram ādāya bhikṣugaṇaparivṛto bhikṣusaṃghapuraskṛto yena rājño magadhasyājātaśatror vaidehīputrasya bhaktābhisāras tenopasaṃkrāntaḥ; upasaṃkramya purastād bhiksusaṃghasya prajñapta evāsane nyaṣīdat; atha rājā māgadho ’jātaśatrur vaidehīputraḥ sukhopaniṣaṇṇaṃ buddhapramukhaṃ bhikṣusaṃghaṃ viditvā śucinā praṇītena <span class="gap">+</span>khādanīyabhojanīyena svahastaṃ saṃtarpayati saṃpravārayati; anekaparyāyeṇa śucinā praṇītena khādanīyabhojanīyena <span class="gap">+</span>svahastaṃ saṃtarpya sampravārya bhagavantaṃ bhuktavantaṃ viditvā dhautahastam apanītapātraṃ nīcataram āsanaṃ gṛhītvā bhagavataḥ purastān niṣaṇṇo dharmaśravaṇāya.</p>
<p>atha bhagavān rājño māgadhasyājātaśatror vaidehīputrasya tad dānam anayā abhyanumodanayābhyanumodate:</p>
<blockquote class="gatha">
<p>agnihotramukhā yajnāḥ sāvitrī cchandasāṃ mukham |<br>
rājā mukhaṃ manuṣyānāṃ nadīnāṃ sāgaro mukham ||</p>
<p>nakṣatrāṇāṃ mukhaṃ candra ādityas tapatāṃ mukham |<br>
ūrdhvaṃ tiryag adhaś cāpi yāvatī jagato gatiḥ ||</p>
<p>sadevakeṣu lokeṣu saṃbuddho hījyatāṃ varaḥ |</p>
</blockquote>
<p>atha bhagavān rājanaṃ māgadham ajātaśatruṃ dharmyayā kathayā saṃdarśayati samādāpayati samuttejayati saṃpraharṣayati; anekaparyāyeṇa dharmyayā kathayā saṃdarśya samādāpya samuttejya saṃpraharṣyotthāyāsanāt prakrāntaḥ.</p>
</article>
</section>
<a class="previous" href="/sb28/skt/">◀&nbsp;Dahrasūtra&nbsp;(SB&nbsp;28)</a><a class="top" href="#">▲&nbsp;TOP</a> <a class="next" href="/sb/skt/">Saṅghabhedavastu&nbsp;(SB)&nbsp;▶</a>
<div id="metaarea">
<p><span class="author">Gnoli</span>, Raniero 1978. <cite class="book">The Gilgit manuscript of the Saṅghabhedavastu: Being the 17th and last section of the Vinaya of the Mūlasarvāstivādin, Part <span class="roman_numerals">ii</span> (= Serie Orientale Roma <span class="roman_numerals">xlix</span> 2).</cite> Roma: Istituto Italiano per il Medio ed Estremo Oriente.</p>
<p>This is one in a series of Sanskrit texts transcribed in the early 1990s at the University of Queensland by David Dargie, Michelle Styles-Williams, and Barbara Nelson.</p>
</div>
</div>
</body>
</html>
