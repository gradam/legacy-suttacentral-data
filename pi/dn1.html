<html lang="en"><head><meta name="generator" content="HTML Tidy for HTML5 (experimental) for Linux https://github.com/w3c/tidy-html5/tree/c63cc39"><script type="text/javascript" src="jquery.min.js"> </script><meta charset="UTF-8"><meta http-equiv="X-UA-Compatible" content="IE=edge,chrome=1"><meta name="description" content="Correspondence tables, references, text, and translations for early Buddhist discourses in all schools of Buddhism"><meta name="viewport" content="width=device-width"><link rel="stylesheet" href="sc.css"><link rel="shortcut icon" href="./favicon.ico"><link rel="apple-touch-icon-precomposed" href="apple-touch-icon-precomposed.png"><title>dn1:Pali</title></head><body>
<div id="text" lang="pi">
<div id="toc">
<div id="menu">
<ul><li><a id="menu1" href="#heading1">1. Paribbājakakathā</a></li><li><a id="menu2" href="#heading2">2. Sīla</a>
<ul><li><a id="menu2.1" href="#heading2.1">2.1. Cūḷasīla</a></li>
<li><a id="menu2.2" href="#heading2.2">2.2. Majjhimasīla</a></li>
<li><a id="menu2.3" href="#heading2.3">2.3. Mahāsīla</a></li>
</ul></li><li><a id="menu3" href="#heading3">3. Diṭṭhi</a><ul><li><a id="menu3.1" href="#heading3.1">3.1. Pubbantakappika</a>
<ul><li><a id="menu3.1.1" href="#heading3.1.1">3.1.1. Sassatavāda</a></li>
<li><a id="menu3.1.2" href="#heading3.1.2">3.1.2. Ekaccasassatavāda</a></li>
<li><a id="menu3.1.3" href="#heading3.1.3">3.1.3. Antānantavāda</a></li>
<li><a id="menu3.1.4" href="#heading3.1.4">3.1.4. Amarāvikkhepavāda</a></li>
<li><a id="menu3.1.5" href="#heading3.1.5">3.1.5. Adhiccasamuppannavāda</a></li>
</ul></li><li><a id="menu3.2" href="#heading3.2">3.2. Aparantakappika</a>
<ul><li><a id="menu3.2.1" href="#heading3.2.1">3.2.1. Saññīvāda</a></li>
<li><a id="menu3.2.2" href="#heading3.2.2">3.2.2. Asaññīvāda</a></li>
<li><a id="menu3.2.3" href="#heading3.2.3">3.2.3. Nevasaññīnāsaññīvāda</a></li>
<li><a id="menu3.2.4" href="#heading3.2.4">3.2.4. Ucchedavāda</a></li>
<li><a id="menu3.2.5" href="#heading3.2.5">3.2.5. Diṭṭhadhammanibbānavāda</a></li>
</ul></li>
</ul></li><li><a id="menu4" href="#heading4">4. Attālokapaññattivatthu</a>
<ul><li><a id="menu4.1" href="#heading4.1">4.1. Paritassi­tavipphandi­tavāra</a></li>
<li><a id="menu4.2" href="#heading4.2">4.2. Phassapaccayāvāra</a></li>
<li><a id="menu4.3" href="#heading4.3">4.3. Netaṃṭhānaṃvijjativāra</a></li>
<li><a id="menu4.4" href="#heading4.4">4.4. Diṭṭhi­gati­kādhiṭṭhā­navaṭṭa­kathā</a></li>
</ul></li>
<li><a id="menu5" href="#heading5">5. Vivaṭṭakathādi</a></li>
</ul></div>
</div>
<section class="sutta"><article><hgroup id="dn1"><h2>Dīgha Nikāya 1</h2> <h1>Brahmajālasutta</h1></hgroup><h2><a id="heading1" href="#menu1">1. Paribbājakakathā</a></h2><p><a id="p_6D_2" class="ms"></a><a class="msdiv" id="msdiv1"></a><a class="sc" id="dn1.1"></a> <span class="evam">Evaṃ me sutaṃ—​</span>   ekaṃ samayaṃ bhagavā antarā ca rājagahaṃ antarā ca nāḷandaṃ addhānamaggappaṭipanno hoti mahatā bhikkhusaṅghena saddhiṃ pañcamattehi bhikkhusatehi. Suppiyopi kho paribbājako antarā ca rājagahaṃ antarā ca nāḷandaṃ addhānamaggappaṭipanno hoti saddhiṃ antevāsinā brahmadattena māṇavena. Tatra sudaṃ suppiyo paribbājako anekapariyāyena buddhassa avaṇṇaṃ bhāsati, dhammassa avaṇṇaṃ bhāsati, saṅghassa avaṇṇaṃ bhāsati; suppiyassa pana paribbājakassa antevāsī brahmadatto māṇavo anekapariyāyena buddhassa vaṇṇaṃ bhāsati, dhammassa vaṇṇaṃ bhāsati, saṅghassa vaṇṇaṃ bhāsati. Itiha te ubho ācariyantevāsī aññamaññassa ujuvipaccanīkavādā bhagavantaṃ piṭṭhito piṭṭhito <span class="var" data-mula="&lt;strong&gt;Ms. 6D:2(dn1:):&lt;/strong&gt;...ujuvipaccanīkavādā bhagavantaṃ piṭṭhito piṭṭhito anubandhā* honti bhikkhusaṅghañca.&lt;br&gt;" data-content="&lt;strong&gt;(sī. pā1.): &lt;/strong&gt;anubaddhā">anubandhā</span> honti bhikkhusaṅghañca.</p><p><a id="p_6D_3" class="ms"></a><a class="msdiv" id="msdiv2"></a><a class="sc" id="dn1.2"></a>
Atha kho bhagavā ambalaṭṭhikāyaṃ rājāgārake ekarattivāsaṃ <span class="var" data-mula="&lt;strong&gt;Ms. 6D:3(dn1:):&lt;/strong&gt;...bhagavā ambalaṭṭhikāyaṃ rājāgārake ekarattivāsaṃ upagacchi* saddhiṃ bhikkhusaṅghena. Suppiyopi kho...&lt;br&gt;" data-content="&lt;strong&gt;(sī. syā1-3. kaṃ. pā1.): &lt;/strong&gt;upagañchi">upagacchi</span> saddhiṃ bhikkhusaṅghena. Suppiyopi kho paribbājako ambalaṭṭhikāyaṃ rājāgārake ekarattivāsaṃ <span class="var" data-mula="&lt;strong&gt;Ms. 6D:3(dn1:):&lt;/strong&gt;...paribbājako ambalaṭṭhikāyaṃ rājāgārake ekarattivāsaṃ upagacchi* antevāsinā brahmadattena māṇavena. Tatrapi ...&lt;br&gt;" data-content="&lt;strong&gt;(sī. syā1-3. kaṃ. pā1.): &lt;/strong&gt;upagañchi">upagacchi</span> antevāsinā brahmadattena māṇavena. Tatrapi sudaṃ suppiyo paribbājako anekapariyāyena buddhassa avaṇṇaṃ bhāsati, dhammassa avaṇṇaṃ bhāsati, saṅghassa avaṇṇaṃ bhāsati; suppiyassa pana paribbājakassa antevāsī brahmadatto māṇavo anekapariyāyena buddhassa vaṇṇaṃ bhāsati, dhammassa vaṇṇaṃ bhāsati, saṅghassa vaṇṇaṃ bhāsati. Itiha te ubho ācariyantevāsī aññamaññassa ujuvipaccanīkavādā viharanti.</p><p><a id="p_6D_4" class="ms"></a><a class="msdiv" id="msdiv3"></a><a class="sc" id="dn1.3"></a>
Atha kho sambahulānaṃ bhikkhūnaṃ rattiyā paccūsasamayaṃ paccuṭṭhitānaṃ maṇḍalamāḷe sannisinnānaṃ sannipatitānaṃ ayaṃ saṅkhiyadhammo udapādi:  “acchariyaṃ, āvuso, abbhutaṃ, āvuso, yāvañcidaṃ tena bhagavatā jānatā passatā arahatā sammāsambuddhena sattānaṃ nānādhimuttikatā suppaṭividitā. Ayañhi suppiyo paribbājako anekapariyāyena buddhassa avaṇṇaṃ bhāsati, dhammassa avaṇṇaṃ bhāsati, saṅghassa avaṇṇaṃ bhāsati; suppiyassa pana paribbājakassa antevāsī brahmadatto māṇavo anekapariyāyena buddhassa vaṇṇaṃ bhāsati, dhammassa vaṇṇaṃ bhāsati, saṅghassa vaṇṇaṃ bhāsati. Itihame ubho ācariyantevāsī aññamaññassa ujuvipaccanīkavādā bhagavantaṃ piṭṭhito piṭṭhito anubandhā honti bhikkhusaṅghañcā”ti.</p><p><a id="p_6D_5" class="ms"></a><a class="msdiv" id="msdiv4"></a><a class="sc" id="dn1.4"></a>
Atha kho bhagavā tesaṃ bhikkhūnaṃ imaṃ saṅkhiyadhammaṃ viditvā yena maṇḍalamāḷo tenupasaṅkami; upasaṅkamitvā paññatte āsane nisīdi. Nisajja kho bhagavā bhikkhū āmantesi:  “kāya nuttha, bhikkhave, etarahi kathāya sannisinnā sannipatitā, kā ca pana vo antarākathā vippakatā”ti? Evaṃ vutte, te bhikkhū bhagavantaṃ etadavocuṃ:  “idha, bhante, amhākaṃ rattiyā paccūsasamayaṃ paccuṭṭhitānaṃ maṇḍalamāḷe sannisinnānaṃ sannipatitānaṃ ayaṃ saṅkhiyadhammo udapādi:  ‘acchariyaṃ, āvuso, abbhutaṃ, āvuso, yāvañcidaṃ tena bhagavatā jānatā passatā arahatā sammāsambuddhena sattānaṃ nānādhimuttikatā suppaṭividitā. Ayañhi suppiyo paribbājako anekapariyāyena buddhassa avaṇṇaṃ bhāsati, dhammassa avaṇṇaṃ bhāsati, saṅghassa avaṇṇaṃ bhāsati; suppiyassa pana paribbājakassa antevāsī brahmadatto māṇavo anekapariyāyena buddhassa vaṇṇaṃ bhāsati, dhammassa vaṇṇaṃ bhāsati, saṅghassa vaṇṇaṃ bhāsati. Itihame ubho ācariyantevāsī aññamaññassa ujuvipaccanīkavādā bhagavantaṃ piṭṭhito piṭṭhito anubandhā honti bhikkhusaṅghañcā’ti. Ayaṃ kho no, bhante, antarākathā vippakatā, atha bhagavā anuppatto”ti.</p><p><a id="p_6D_6" class="ms"></a><a class="msdiv" id="msdiv5"></a><a class="sc" id="dn1.5"></a>
“Mamaṃ vā, bhikkhave, pare avaṇṇaṃ bhāseyyuṃ, dhammassa vā avaṇṇaṃ bhāseyyuṃ, saṅghassa vā avaṇṇaṃ bhāseyyuṃ, tatra tumhehi na āghāto na appaccayo na cetaso anabhiraddhi karaṇīyā. Mamaṃ vā, bhikkhave, pare avaṇṇaṃ bhāseyyuṃ, dhammassa vā avaṇṇaṃ bhāseyyuṃ, saṅghassa vā avaṇṇaṃ bhāseyyuṃ, tatra ce tumhe assatha kupitā vā anattamanā vā, tumhaṃ yevassa tena antarāyo. Mamaṃ vā, bhikkhave, pare avaṇṇaṃ bhāseyyuṃ, dhammassa vā avaṇṇaṃ bhāseyyuṃ, saṅghassa vā avaṇṇaṃ bhāseyyuṃ, tatra ce tumhe assatha kupitā vā anattamanā vā, api nu tumhe paresaṃ subhāsitaṃ dubbhāsitaṃ ājāneyyāthā”ti? “No hetaṃ, bhante”.</p><p><a id="p_6D_7" class="ms"></a><a class="sc" id="dn1.6"></a>
“Mamaṃ vā, bhikkhave, pare avaṇṇaṃ bhāseyyuṃ, dhammassa vā avaṇṇaṃ bhāseyyuṃ, saṅghassa vā avaṇṇaṃ bhāseyyuṃ, tatra tumhehi abhūtaṃ abhūtato nibbeṭhetabbaṃ:  ‘itipetaṃ abhūtaṃ, itipetaṃ atacchaṃ, natthi cetaṃ amhesu, na ca panetaṃ amhesu saṃvijjatī’ti.</p><p><a id="p_6D_8" class="ms"></a><a class="msdiv" id="msdiv6"></a><a class="sc" id="dn1.7"></a>
<span class="cross" data-mula="&lt;strong&gt;Ms. 6D:8(dn1:):&lt;/strong&gt;*Mamaṃ vā, bhikkhave, pare...&lt;br&gt;" data-content="28Mi:836">Mamaṃ</span> vā, bhikkhave, pare vaṇṇaṃ bhāseyyuṃ, dhammassa vā vaṇṇaṃ bhāseyyuṃ, saṅghassa vā vaṇṇaṃ bhāseyyuṃ, tatra tumhehi na ānando na somanassaṃ na cetaso<span class="var" data-mula="&lt;strong&gt;Ms. 6D:8(dn1:):&lt;/strong&gt;...na somanassaṃ na cetaso uppilāvitattaṃ* karaṇīyaṃ. Mamaṃ vā, bhikkhave...&lt;br&gt;" data-content="&lt;strong&gt;(sī. syā1-3.): &lt;/strong&gt;ubbilāvitattaṃ&lt;br&gt;&lt;strong&gt;(pā1.): &lt;/strong&gt; ubbillāvitattaṃ"> uppilāvitattaṃ</span> karaṇīyaṃ. Mamaṃ vā, bhikkhave, pare vaṇṇaṃ bhāseyyuṃ, dhammassa vā vaṇṇaṃ bhāseyyuṃ, saṅghassa vā vaṇṇaṃ bhāseyyuṃ, tatra ce tumhe assatha ānandino sumanā<span class="var" data-mula="&lt;strong&gt;Ms. 6D:8(dn1:):&lt;/strong&gt;...tumhe assatha ānandino sumanā uppilāvitā* tumhaṃ yevassa tena antarāyo....&lt;br&gt;" data-content="&lt;strong&gt;(sī.): &lt;/strong&gt;ubbilāvino&lt;br&gt;&lt;strong&gt;(syā1-3.): &lt;/strong&gt; ubbilāvitattā&lt;br&gt;&lt;strong&gt;(pā1.): &lt;/strong&gt; ubbillāvitā"> uppilāvitā</span> tumhaṃ yevassa tena antarāyo. Mamaṃ vā, bhikkhave, pare vaṇṇaṃ bhāseyyuṃ, dhammassa vā vaṇṇaṃ bhāseyyuṃ, saṅghassa vā vaṇṇaṃ bhāseyyuṃ, tatra tumhehi bhūtaṃ bhūtato paṭijānitabbaṃ:  ‘itipetaṃ bhūtaṃ, itipetaṃ tacchaṃ, atthi cetaṃ amhesu, saṃvijjati ca panetaṃ amhesū’ti.</p><h2><a id="heading2" href="#menu2">2. Sīla</a></h2><h3><a id="heading2.1" href="#menu2.1">2.1. Cūḷasīla</a></h3><p><a id="p_6D_9" class="ms"></a><a class="msdiv" id="msdiv7"></a><a class="sc" id="dn1.8"></a>
Appamattakaṃ kho panetaṃ, bhikkhave, oramattakaṃ sīlamattakaṃ, yena puthujjano tathāgatassa vaṇṇaṃ vadamāno vadeyya. Katamañca taṃ, bhikkhave, appamattakaṃ oramattakaṃ sīlamattakaṃ, yena puthujjano tathāgatassa vaṇṇaṃ vadamāno vadeyya?</p><p><a id="p_6D_10" class="ms"></a><a class="msdiv" id="msdiv8"></a><a class="sc" id="dn1.9"></a>
‘Pāṇātipātaṃ pahāya pāṇātipātā paṭivirato samaṇo gotamo nihitadaṇḍo, nihitasattho, lajjī, dayāpanno, sabba­pāṇa­bhūta­hitā­nukampī viharatī’ti–  iti vā hi, bhikkhave, puthujjano tathāgatassa vaṇṇaṃ vadamāno vadeyya.</p><p><a id="p_6D_11" class="ms"></a><a class="sc" id="dn1.10"></a>
‘Adinnādānaṃ pahāya adinnādānā paṭivirato samaṇo gotamo dinnādāyī dinnapāṭikaṅkhī, athenena sucibhūtena attanā viharatī’ti–  iti vā hi, bhikkhave, puthujjano tathāgatassa vaṇṇaṃ vadamāno vadeyya.</p><p><a id="p_6D_12" class="ms"></a><a class="sc" id="dn1.11"></a>
‘Abrahmacariyaṃ pahāya brahmacārī samaṇo gotamo <span class="var" data-mula="&lt;strong&gt;Ms. 6D:12(dn1:):&lt;/strong&gt;...pahāya brahmacārī samaṇo gotamo ārācārī* virato methunā gāmadhammāti...&lt;br&gt;" data-content="&lt;strong&gt;(ka.-ma.): &lt;/strong&gt;anācārī">ārācārī</span> <span class="var" data-mula="&lt;strong&gt;Ms. 6D:12(dn1:):&lt;/strong&gt;...samaṇo gotamo ārācārī virato* methunā gāmadhammāti iti ...&lt;br&gt;" data-content="&lt;strong&gt;(katthaci): &lt;/strong&gt;paṭivirato">virato</span> methunā gāmadhammā’ti–  iti vā hi, bhikkhave, puthujjano tathāgatassa vaṇṇaṃ vadamāno vadeyya.</p><p><a id="p_6D_13" class="ms"></a><a class="msdiv" id="msdiv9"></a><a class="sc" id="dn1.12"></a>
‘ <span class="cross" data-mula="&lt;strong&gt;Ms. 6D:13(dn1:):&lt;/strong&gt;*Musāvādaṃ pahāya musāvādā paṭivirato samaṇo...&lt;br&gt;" data-content="24Mn:1898">Musāvādaṃ</span> pahāya musāvādā paṭivirato samaṇo gotamo saccavādī saccasandho <span class="var" data-mula="&lt;strong&gt;Ms. 6D:13(dn1:):&lt;/strong&gt;...samaṇo gotamo saccavādī saccasandho theto* paccayiko avisaṃvādako lokassāti...&lt;br&gt;" data-content="&lt;strong&gt;(syā1-3. kaṃ.): &lt;/strong&gt;ṭheto">theto</span> paccayiko avisaṃvādako lokassā’ti–  iti vā hi, bhikkhave, puthujjano tathāgatassa vaṇṇaṃ vadamāno vadeyya.</p><p><a id="p_6D_14" class="ms"></a><a class="sc" id="dn1.13"></a>
‘Pisuṇaṃ vācaṃ pahāya pisuṇāya vācāya paṭivirato samaṇo gotamo, ito sutvā na amutra akkhātā imesaṃ bhedāya, amutra vā sutvā na imesaṃ akkhātā amūsaṃ bhedāya. Iti bhinnānaṃ vā sandhātā, sahitānaṃ vā anuppadātā samaggārāmo samaggarato samagganandī samaggakaraṇiṃ vācaṃ bhāsitā’ti–  iti vā hi, bhikkhave, puthujjano tathāgatassa vaṇṇaṃ vadamāno vadeyya.</p><p><a id="p_6D_15" class="ms"></a><a class="sc" id="dn1.14"></a>
‘Pharusaṃ vācaṃ pahāya pharusāya vācāya paṭivirato samaṇo gotamo, yā sā vācā nelā kaṇṇasukhā pemanīyā hadayaṅgamā porī bahujanakantā bahujanamanāpā tathārūpiṃ vācaṃ bhāsitā’ti–  iti vā hi, bhikkhave, puthujjano tathāgatassa vaṇṇaṃ vadamāno vadeyya.</p><p><a id="p_6D_16" class="ms"></a><a class="sc" id="dn1.15"></a>
‘Samphappalāpaṃ pahāya samphappalāpā paṭivirato samaṇo gotamo kālavādī bhūtavādī atthavādī dhammavādī vinayavādī, nidhānavatiṃ vācaṃ bhāsitā kālena sāpadesaṃ pariyantavatiṃ atthasaṃhitan’ti–  iti vā hi, bhikkhave, puthujjano tathāgatassa vaṇṇaṃ vadamāno vadeyya.</p><p><a id="p_6D_17" class="ms"></a><a class="msdiv" id="msdiv10"></a><a class="sc" id="dn1.16"></a>
‘ <span class="var" data-mula="&lt;strong&gt;Ms. 6D:17(dn1:):&lt;/strong&gt;Bījagā­mabhū­tagā­masa­mārambhā* paṭivirato samaṇo gotamoti ...&lt;br&gt;" data-content="&lt;strong&gt;(ka.-ma.): &lt;/strong&gt; samārabbhā">Bījagā­mabhū­tagā­masa­mārambhā</span> paṭivirato samaṇo gotamo’ti–  iti vā hi, bhikkhave … pe ….</p><p><a id="p_6D_18" class="ms"></a><a class="sc" id="dn1.17"></a>
‘Ekabhattiko samaṇo gotamo rattūparato<span class="var" data-mula="&lt;strong&gt;Ms. 6D:18(dn1:):&lt;/strong&gt;...Ekabhattiko samaṇo gotamo rattūparato virato* vikālabhojanā.&lt;br&gt;" data-content="&lt;strong&gt;(pā1.): &lt;/strong&gt;vikālabhojanā paṭivirato&lt;br&gt;&lt;strong&gt;(katthaci): &lt;/strong&gt; paṭivirato"> virato</span> vikālabhojanā ….</p><p><a id="p_6D_19" class="ms"></a><a class="sc" id="dn1.18"></a><span class="var" data-mula="&lt;strong&gt;Ms. 6D:19(dn1:):&lt;/strong&gt;Nacca­gīta­vādi­tavi­sūka­dassanā* paṭivirato samaṇo gotamo.&lt;br&gt;" data-content="&lt;strong&gt;(ka.-ma.): &lt;/strong&gt;nacca­gīta­vādi­tavi­suka­dassanā">
Nacca­gīta­vādi­tavi­sūka­dassanā</span> paṭivirato samaṇo gotamo ….</p><p><a id="p_6D_20" class="ms"></a><a class="sc" id="dn1.19"></a>
Mālāgandha­vile­pana­dhāra­ṇamaṇḍa­navi­bhūsa­naṭṭhānā paṭivirato samaṇo gotamo ….</p><p><a id="p_6D_21" class="ms"></a><a class="sc" id="dn1.20"></a>
Uccāsayanamahāsayanā paṭivirato samaṇo gotamo ….</p><p><a id="p_6D_22" class="ms"></a><a class="sc" id="dn1.21"></a>
Jātarū­para­jata­paṭigga­haṇā paṭivirato samaṇo gotamo ….</p><p><a id="p_6D_23" class="ms"></a><a class="sc" id="dn1.22"></a>
Āmakadhaññapaṭiggahaṇā paṭivirato samaṇo gotamo ….</p><p><a id="p_6D_24" class="ms"></a><a class="sc" id="dn1.23"></a>
Āmakamaṃsapaṭiggahaṇā paṭivirato samaṇo gotamo ….</p><p><a id="p_6D_25" class="ms"></a><a class="sc" id="dn1.24"></a>
Itthikumārikapaṭiggahaṇā paṭivirato samaṇo gotamo ….</p><p><a id="p_6D_26" class="ms"></a><a class="sc" id="dn1.25"></a>
Dāsidāsapaṭiggahaṇā paṭivirato samaṇo gotamo ….</p><p><a id="p_6D_27" class="ms"></a><a class="sc" id="dn1.26"></a>
Ajeḷakapaṭiggahaṇā paṭivirato samaṇo gotamo ….</p><p><a id="p_6D_28" class="ms"></a><a class="sc" id="dn1.27"></a>
Kukkuṭasūkarapaṭiggahaṇā paṭivirato samaṇo gotamo ….</p><p><a id="p_6D_29" class="ms"></a><a class="sc" id="dn1.28"></a>
Hatthi­gavassa­vaḷa­vapa­ṭigga­haṇā paṭivirato samaṇo gotamo ….</p><p><a id="p_6D_30" class="ms"></a><a class="sc" id="dn1.29"></a>
Khettavatthupaṭiggahaṇā paṭivirato samaṇo gotamo ….</p><p><a id="p_6D_31" class="ms"></a><a class="sc" id="dn1.30"></a>
Dūteyya­pahi­ṇaga­manā­nuyogā paṭivirato samaṇo gotamo ….</p><p><a id="p_6D_32" class="ms"></a><a class="sc" id="dn1.31"></a>
Kayavikkayā paṭivirato samaṇo gotamo ….</p><p><a id="p_6D_33" class="ms"></a><a class="sc" id="dn1.32"></a>
Tulākū­ṭakaṃsa­kūṭa­māna­kūṭā paṭivirato samaṇo gotamo ….</p><p><a id="p_6D_34" class="ms"></a><a class="sc" id="dn1.33"></a>
<span class="var" data-mula="&lt;strong&gt;Ms. 6D:34(dn1:):&lt;/strong&gt;Ukkoṭa­navañca­nani­kati­sāci­yogā* paṭivirato samaṇo gotamo.&lt;br&gt;" data-content="&lt;strong&gt;(syā1-3. kaṃ. ka.-ma.): &lt;/strong&gt; sāviyogā">Ukkoṭa­navañca­nani­kati­sāci­yogā</span> paṭivirato samaṇo gotamo ….</p><p><a id="p_6D_35" class="ms"></a><a class="sc" id="dn1.34"></a>
Cheda­nava­dhabandha­navi­parā­mosa­ālo­pasa­hasā­kārā paṭivirato samaṇo gotamo’ti–  iti vā hi, bhikkhave, puthujjano tathāgatassa vaṇṇaṃ vadamāno vadeyya.</p>
<p class="endsection">Cūḷasīlaṃ niṭṭhitaṃ.</p><h3><a id="heading2.2" href="#menu2.2">2.2. Majjhimasīla</a></h3><p><a id="p_6D_37" class="ms"></a><a class="msdiv" id="msdiv11"></a><a class="sc" id="dn1.35"></a>
‘Yathā vā paneke bhonto samaṇabrāhmaṇā saddhādeyyāni bhojanāni bhuñjitvā te evarūpaṃ bījagā­mabhū­tagā­masa­mārambhaṃ anuyuttā viharanti, <span class="var" data-mula="&lt;strong&gt;Ms. 6D:37(dn1:):&lt;/strong&gt;...evarūpaṃ bījagā­mabhū­tagā­masa­mārambhaṃ anuyuttā viharanti, seyyathidaṃ* mūlabījaṃ khandhabījaṃ phaḷubījaṃ aggabījaṃ ...&lt;br&gt;" data-content="&lt;strong&gt;(sī. syā1-3. pā1.): &lt;/strong&gt;seyyathīdaṃ">seyyathidaṃ</span> −  mūlabījaṃ khandhabījaṃ phaḷubījaṃ aggabījaṃ bījabījameva<span class="var" data-mula="&lt;strong&gt;Ms. 6D:37(dn1:):&lt;/strong&gt;...khandhabījaṃ phaḷubījaṃ aggabījaṃ bījabījameva pañcamaṃ*; iti evarūpā bījagā­mabhū­tagā­masa­mārambhā paṭivirato ...&lt;br&gt;" data-content="&lt;strong&gt;(sī. syā1-3. ka.-ma.): &lt;/strong&gt;pañcamaṃ iti vā"> pañcamaṃ</span>; iti evarūpā bījagā­mabhū­tagā­masa­mārambhā paṭivirato samaṇo gotamo’ti–  iti vā hi, bhikkhave, puthujjano tathāgatassa vaṇṇaṃ vadamāno vadeyya.</p><p><a id="p_6D_38" class="ms"></a><a class="msdiv" id="msdiv12"></a><a class="sc" id="dn1.36"></a>
‘Yathā vā paneke bhonto samaṇabrāhmaṇā saddhādeyyāni bhojanāni bhuñjitvā te evarūpaṃ sannidhikāraparibhogaṃ anuyuttā viharanti, seyyathidaṃ–  annasannidhiṃ pānasannidhiṃ vatthasannidhiṃ yānasannidhiṃ sayanasannidhiṃ gandhasannidhiṃ āmisasannidhiṃ iti vā iti evarūpā sannidhikāraparibhogā paṭivirato samaṇo gotamo’ti–  iti vā hi, bhikkhave, puthujjano tathāgatassa vaṇṇaṃ vadamāno vadeyya.</p><p><a id="p_6D_39" class="ms"></a><a class="msdiv" id="msdiv13"></a><a class="sc" id="dn1.37"></a>
‘ <span class="cross" data-mula="&lt;strong&gt;Ms. 6D:39(dn1:):&lt;/strong&gt;*Yathā vā paneke bhonto ...&lt;br&gt;" data-content="24Mn:1440, 24Mn:1898">Yathā</span> vā paneke bhonto samaṇabrāhmaṇā saddhādeyyāni bhojanāni bhuñjitvā te evarūpaṃ visūkadassanaṃ anuyuttā viharanti, seyyathidaṃ–  naccaṃ gītaṃ vāditaṃ pekkhaṃ akkhānaṃ pāṇissaraṃ vetāḷaṃ <span class="var" data-mula="&lt;strong&gt;Ms. 6D:39(dn1:):&lt;/strong&gt;...pekkhaṃ akkhānaṃ pāṇissaraṃ vetāḷaṃ kumbhathūṇaṃ* sobhanakaṃ caṇḍālaṃ vaṃsaṃ dhovanaṃ...&lt;br&gt;" data-content="&lt;strong&gt;(sī. syā1-3. ka.-ma.): &lt;/strong&gt;kumbhathūnaṃ">kumbhathūṇaṃ</span> <span class="var" data-mula="&lt;strong&gt;Ms. 6D:39(dn1:):&lt;/strong&gt;...akkhānaṃ pāṇissaraṃ vetāḷaṃ kumbhathūṇaṃ sobhanakaṃ* caṇḍālaṃ vaṃsaṃ dhovanaṃ hatthiyuddhaṃ ...&lt;br&gt;" data-content="&lt;strong&gt;(syā1-3. kaṃ. pā1.): &lt;/strong&gt;sobhanagarakaṃ">sobhanakaṃ</span> caṇḍālaṃ vaṃsaṃ <span class="var" data-mula="&lt;strong&gt;Ms. 6D:39(dn1:):&lt;/strong&gt;...sobhanakaṃ caṇḍālaṃ vaṃsaṃ dhovanaṃ* hatthiyuddhaṃ assayuddhaṃ mahiṃsayuddhaṃ usabhayuddhaṃ ...&lt;br&gt;" data-content="&lt;strong&gt;(pā1.): &lt;/strong&gt;dhopanaṃ">dhovanaṃ</span> hatthiyuddhaṃ assayuddhaṃ<span class="var" data-mula="&lt;strong&gt;Ms. 6D:39(dn1:):&lt;/strong&gt;...vaṃsaṃ dhovanaṃ hatthiyuddhaṃ assayuddhaṃ mahiṃsayuddhaṃ* usabhayuddhaṃ ajayuddhaṃ meṇḍayuddhaṃ kukkuṭayuddhaṃ ...&lt;br&gt;" data-content="&lt;strong&gt;(sī. syā1-3. kaṃ. pā1.): &lt;/strong&gt;mahisayuddhaṃ"> mahiṃsayuddhaṃ</span> usabhayuddhaṃ ajayuddhaṃ <span class="var" data-mula="&lt;strong&gt;Ms. 6D:39(dn1:):&lt;/strong&gt;...assayuddhaṃ mahiṃsayuddhaṃ usabhayuddhaṃ ajayuddhaṃ meṇḍayuddhaṃ* kukkuṭayuddhaṃ vaṭṭakayuddhaṃ daṇḍayuddhaṃ muṭṭhiyuddhaṃ ...&lt;br&gt;" data-content="&lt;strong&gt;(pā1.): &lt;/strong&gt;meṇḍakayuddhaṃ">meṇḍayuddhaṃ</span> kukkuṭayuddhaṃ vaṭṭakayuddhaṃ daṇḍayuddhaṃ muṭṭhiyuddhaṃ nibbuddhaṃ uyyodhikaṃ balaggaṃ senābyūhaṃ anīkadassanaṃ iti vā iti evarūpā visūkadassanā paṭivirato samaṇo gotamo’ti–  iti vā hi, bhikkhave, puthujjano tathāgatassa vaṇṇaṃ vadamāno vadeyya.</p><p><a id="p_6D_40" class="ms"></a><a class="msdiv" id="msdiv14"></a><a class="sc" id="dn1.38"></a>
‘Yathā vā paneke bhonto samaṇabrāhmaṇā saddhādeyyāni bhojanāni bhuñjitvā te evarūpaṃ jūtappamādaṭṭhānānuyogaṃ anuyuttā viharanti, seyyathidaṃ–  aṭṭhapadaṃ dasapadaṃ ākāsaṃ parihārapathaṃ santikaṃ khalikaṃ ghaṭikaṃ salākahatthaṃ akkhaṃ paṅgacīraṃ vaṅkakaṃ mokkhacikaṃ <span class="var" data-mula="&lt;strong&gt;Ms. 6D:40(dn1:):&lt;/strong&gt;...akkhaṃ paṅgacīraṃ vaṅkakaṃ mokkhacikaṃ ciṅgulikaṃ* pattāḷhakaṃ rathakaṃ dhanukaṃ akkharikaṃ ...&lt;br&gt;" data-content="&lt;strong&gt;(sī.): &lt;/strong&gt;ciṅgulakaṃ">ciṅgulikaṃ</span> pattāḷhakaṃ rathakaṃ dhanukaṃ akkharikaṃ manesikaṃ yathāvajjaṃ iti vā iti evarūpā jūtappamādaṭṭhānānuyogā paṭivirato samaṇo gotamo’ti–  iti vā hi, bhikkhave, puthujjano tathāgatassa vaṇṇaṃ vadamāno vadeyya.</p><p><a id="p_6D_41" class="ms"></a><a class="msdiv" id="msdiv15"></a><a class="sc" id="dn1.39"></a>
‘Yathā vā paneke bhonto samaṇabrāhmaṇā saddhādeyyāni bhojanāni bhuñjitvā te evarūpaṃ uccāsayanamahāsayanaṃ anuyuttā viharanti, seyyathidaṃ–  āsandiṃ pallaṅkaṃ gonakaṃ cittakaṃ paṭikaṃ paṭalikaṃ tūlikaṃ vikatikaṃ uddalomiṃ ekantalomiṃ kaṭṭissaṃ koseyyaṃ kuttakaṃ hatthattharaṃ assattharaṃ<span class="var" data-mula="&lt;strong&gt;Ms. 6D:41(dn1:):&lt;/strong&gt;...koseyyaṃ kuttakaṃ hatthattharaṃ assattharaṃ rathattharaṃ* ajinappaveṇiṃ kadali­miga­pava­rapaccattha­raṇaṃ sauttaracchadaṃ ubhatolohitakūpadhānaṃ iti...&lt;br&gt;" data-content="&lt;strong&gt;(pā1. ka.-ma.): &lt;/strong&gt;hatthattharaṇaṃ assattharaṇaṃ rathattharaṇaṃ"> rathattharaṃ</span> ajinappaveṇiṃ kadali­miga­pava­rapaccattha­raṇaṃ sauttaracchadaṃ ubhatolohitakūpadhānaṃ iti vā iti evarūpā uccāsayanamahāsayanā paṭivirato samaṇo gotamo’ti–  iti vā hi, bhikkhave, puthujjano tathāgatassa vaṇṇaṃ vadamāno vadeyya.</p><p><a id="p_6D_42" class="ms"></a><a class="msdiv" id="msdiv16"></a><a class="sc" id="dn1.40"></a>
‘Yathā vā paneke bhonto samaṇabrāhmaṇā saddhādeyyāni bhojanāni bhuñjitvā te evarūpaṃ maṇḍa­navi­bhūsa­naṭṭhā­nānu­yogaṃ anuyuttā viharanti, seyyathidaṃ–  ucchādanaṃ parimaddanaṃ nhāpanaṃ sambāhanaṃ ādāsaṃ añjanaṃ<span class="var" data-mula="&lt;strong&gt;Ms. 6D:42(dn1:):&lt;/strong&gt;...nhāpanaṃ sambāhanaṃ ādāsaṃ añjanaṃ mālāgandhavilepanaṃ* mukhacuṇṇaṃ mukhalepanaṃ hatthabandhaṃ sikhābandhaṃ daṇḍaṃ...&lt;br&gt;" data-content="&lt;strong&gt;(sī. syā1-3. kaṃ. pā1.): &lt;/strong&gt;mālāvilepanaṃ"> mālāgandhavilepanaṃ</span> mukhacuṇṇaṃ mukhalepanaṃ hatthabandhaṃ sikhābandhaṃ <span class="var" data-mula="&lt;strong&gt;Ms. 6D:42(dn1:):&lt;/strong&gt;...mukhacuṇṇaṃ mukhalepanaṃ hatthabandhaṃ sikhābandhaṃ daṇḍaṃ* nāḷikaṃ asiṃ chattaṃ ...&lt;br&gt;" data-content="&lt;strong&gt;(sī. pā1.): &lt;/strong&gt;daṇḍakaṃ">daṇḍaṃ</span> <span class="var" data-mula="&lt;strong&gt;Ms. 6D:42(dn1:):&lt;/strong&gt;...mukhalepanaṃ hatthabandhaṃ sikhābandhaṃ daṇḍaṃ nāḷikaṃ* asiṃ chattaṃ citrupāhanaṃ ...&lt;br&gt;" data-content="&lt;strong&gt;(syā1-3.): &lt;/strong&gt;nālikaṃ">nāḷikaṃ</span><span class="var" data-mula="&lt;strong&gt;Ms. 6D:42(dn1:):&lt;/strong&gt;...sikhābandhaṃ daṇḍaṃ nāḷikaṃ asiṃ* chattaṃ citrupāhanaṃ uṇhīsaṃ maṇiṃ ...&lt;br&gt;" data-content="&lt;strong&gt;(syā1-3. kaṃ.): &lt;/strong&gt;asiṃ khaggaṃ&lt;br&gt;&lt;strong&gt;(pā1.): &lt;/strong&gt; khaggaṃ"> asiṃ</span> chattaṃ citrupāhanaṃ uṇhīsaṃ maṇiṃ vālabījaniṃ odātāni vatthāni dīghadasāni iti vā iti evarūpā maṇḍa­navi­bhūsa­naṭṭhā­nānu­yogā paṭivirato samaṇo gotamo’ti–  iti vā hi, bhikkhave, puthujjano tathāgatassa vaṇṇaṃ vadamāno vadeyya.</p><p><a id="p_6D_43" class="ms"></a><a class="msdiv" id="msdiv17"></a><a class="sc" id="dn1.41"></a>
‘Yathā vā paneke bhonto samaṇabrāhmaṇā saddhādeyyāni bhojanāni bhuñjitvā te evarūpaṃ tiracchānakathaṃ anuyuttā viharanti, seyyathidaṃ– <span class="cross" data-mula="&lt;strong&gt;Ms. 6D:43(dn1:):&lt;/strong&gt;...tiracchānakathaṃ anuyuttā viharanti, seyyathidaṃ *rājakathaṃ corakathaṃ mahāmattakathaṃ senākathaṃ bhayakathaṃ ...&lt;br&gt;" data-content='&lt;a href="../../sn56.1-10/pi/#p_14S5_2199"&gt;Ms14S5:2199(sn56.1-10), &lt;/a&gt;&lt;a href="../../an10.61-70/pi/#p_17A10_497"&gt;Ms17A10:497(an10.61-70), &lt;/a&gt;2V:1498&lt;a href="../../dn2/pi/#p_6D_290"&gt;Ms6D:290(dn2), &lt;/a&gt;&lt;a href="../../mn76/pi/#p_10M_631"&gt;Ms10M:631(mn76), &lt;/a&gt;'> rājakathaṃ</span> corakathaṃ mahāmattakathaṃ senākathaṃ bhayakathaṃ yuddhakathaṃ annakathaṃ pānakathaṃ vatthakathaṃ sayanakathaṃ mālākathaṃ gandhakathaṃ ñātikathaṃ yānakathaṃ gāmakathaṃ nigamakathaṃ nagarakathaṃ janapadakathaṃ<span class="var" data-mula="&lt;strong&gt;Ms. 6D:43(dn1:):&lt;/strong&gt;...gāmakathaṃ nigamakathaṃ nagarakathaṃ janapadakathaṃ itthikathaṃ* sūrakathaṃ visikhākathaṃ kumbhaṭṭhānakathaṃ pubbapetakathaṃ...&lt;br&gt;" data-content="&lt;strong&gt;(sī.): &lt;/strong&gt;itthīkathaṃ&lt;br&gt;&lt;strong&gt;(syā1. kaṃ. ka.-ma.): &lt;/strong&gt; itthikathaṃ purisakathaṃ&lt;br&gt;&lt;strong&gt;(syā2. syā3.): &lt;/strong&gt; itthīkathaṃ purisakathaṃ"> itthikathaṃ</span> sūrakathaṃ visikhākathaṃ kumbhaṭṭhānakathaṃ pubbapetakathaṃ nānattakathaṃ lokakkhāyikaṃ samuddakkhāyikaṃ itibhavābhavakathaṃ iti vā iti evarūpāya tiracchānakathāya paṭivirato samaṇo gotamo’ti–  iti vā hi, bhikkhave, puthujjano tathāgatassa vaṇṇaṃ vadamāno vadeyya.</p><p><a id="p_6D_44" class="ms"></a><a class="msdiv" id="msdiv18"></a><a class="sc" id="dn1.42"></a>
‘Yathā vā paneke bhonto samaṇabrāhmaṇā saddhādeyyāni bhojanāni bhuñjitvā te evarūpaṃ viggāhikakathaṃ anuyuttā viharanti, seyyathidaṃ–  na tvaṃ imaṃ dhammavinayaṃ ājānāsi, ahaṃ imaṃ dhammavinayaṃ ājānāmi, kiṃ tvaṃ imaṃ dhammavinayaṃ ājānissasi, micchā paṭipanno tvamasi, ahamasmi sammā paṭipanno, sahitaṃ me, asahitaṃ te, purevacanīyaṃ pacchā avaca, pacchāvacanīyaṃ pure avaca,<span class="var" data-mula="&lt;strong&gt;Ms. 6D:44(dn1:):&lt;/strong&gt;...pacchāvacanīyaṃ pure avaca, adhiciṇṇaṃ* te viparāvattaṃ, āropito te...&lt;br&gt;" data-content="&lt;strong&gt;(sī.): &lt;/strong&gt;āciṇṇaṃ&lt;br&gt;&lt;strong&gt;(pā1.): &lt;/strong&gt; aviciṇṇaṃ"> adhiciṇṇaṃ</span> te viparāvattaṃ, āropito te vādo, niggahito tvamasi, cara vādappamokkhāya, nibbeṭhehi vā sace pahosīti iti vā iti evarūpāya viggāhikakathāya paṭivirato samaṇo gotamo’ti–  iti vā hi, bhikkhave, puthujjano tathāgatassa vaṇṇaṃ vadamāno vadeyya.</p><p><a id="p_6D_45" class="ms"></a><a class="msdiv" id="msdiv19"></a><a class="sc" id="dn1.43"></a>
‘Yathā vā paneke bhonto samaṇabrāhmaṇā saddhādeyyāni bhojanāni bhuñjitvā te evarūpaṃ dūteyya­pahi­ṇaga­manā­nuyogaṃ anuyuttā viharanti, seyyathidaṃ–  raññaṃ, rājamahāmattānaṃ, khattiyānaṃ, brāhmaṇānaṃ, gahapatikānaṃ, kumārānaṃ “idha gaccha, amutrāgaccha, idaṃ hara, amutra idaṃ āharā”ti iti vā iti evarūpā dūteyya­pahi­ṇaga­manā­nuyogā paṭivirato samaṇo gotamo’ti–  iti vā hi, bhikkhave, puthujjano tathāgatassa vaṇṇaṃ vadamāno vadeyya.</p><p><a id="p_6D_46" class="ms"></a><a class="msdiv" id="msdiv20"></a><a class="sc" id="dn1.44"></a>
‘Yathā vā paneke bhonto samaṇabrāhmaṇā saddhādeyyāni bhojanāni bhuñjitvā te kuhakā ca honti, lapakā ca nemittikā ca nippesikā ca, lābhena lābhaṃ nijigīsitāro<span class="var" data-mula="&lt;strong&gt;Ms. 6D:46(dn1:):&lt;/strong&gt;...lābhena lābhaṃ nijigīsitāro ca* iti evarūpā kuhanalapanā paṭivirato ...&lt;br&gt;" data-content="&lt;strong&gt;(sī. syā1-3. pā1.): &lt;/strong&gt;lābhena ca lābhaṃ nijigiṃsitāro"> ca</span> <span class="var" data-mula="&lt;strong&gt;Ms. 6D:46(dn1:):&lt;/strong&gt;...lābhaṃ nijigīsitāro ca iti* evarūpā kuhanalapanā paṭivirato samaṇo gotamo...&lt;br&gt;" data-content="&lt;strong&gt;(sī. ka.-ma.): &lt;/strong&gt; iti">iti</span> evarūpā kuhanalapanā paṭivirato samaṇo gotamo’ti–  iti vā hi, bhikkhave, puthujjano tathāgatassa vaṇṇaṃ vadamāno vadeyya.</p>
<p class="endsection">Majjhimasīlaṃ niṭṭhitaṃ.</p><h3><a id="heading2.3" href="#menu2.3">2.3. Mahāsīla</a></h3><p><a id="p_6D_48" class="ms"></a><a class="msdiv" id="msdiv21"></a><a class="sc" id="dn1.45"></a>
‘Yathā vā paneke bhonto samaṇabrāhmaṇā saddhādeyyāni bhojanāni bhuñjitvā te evarūpāya tiracchānavijjāya micchājīvena jīvitaṃ kappenti, seyyathidaṃ–  aṅgaṃ nimittaṃ uppātaṃ supinaṃ lakkhaṇaṃ mūsikacchinnaṃ aggihomaṃ dabbihomaṃ thusahomaṃ kaṇahomaṃ taṇḍulahomaṃ sappihomaṃ telahomaṃ mukhahomaṃ lohitahomaṃ aṅgavijjā vatthuvijjā <span class="var" data-mula="&lt;strong&gt;Ms. 6D:48(dn1:):&lt;/strong&gt;...lohitahomaṃ aṅgavijjā vatthuvijjā khattavijjā* sivavijjā bhūtavijjā bhūrivijjā ahivijjā ...&lt;br&gt;" data-content="&lt;strong&gt;(syā1-3.): &lt;/strong&gt;khettavijjā">khattavijjā</span> sivavijjā bhūtavijjā bhūrivijjā ahivijjā visavijjā vicchikavijjā mūsikavijjā sakuṇavijjā vāyasavijjā pakkajjhānaṃ saraparittāṇaṃ migacakkaṃ iti vā iti evarūpāya tiracchānavijjāya micchājīvā paṭivirato samaṇo gotamo’ti–  iti vā hi, bhikkhave, puthujjano tathāgatassa vaṇṇaṃ vadamāno vadeyya.</p><p><a id="p_6D_49" class="ms"></a><a class="msdiv" id="msdiv22"></a><a class="sc" id="dn1.46"></a>
‘Yathā vā paneke bhonto samaṇabrāhmaṇā saddhādeyyāni bhojanāni bhuñjitvā te evarūpāya tiracchānavijjāya micchājīvena jīvitaṃ kappenti, seyyathidaṃ–  maṇilakkhaṇaṃ vatthalakkhaṇaṃ daṇḍalakkhaṇaṃ satthalakkhaṇaṃ asilakkhaṇaṃ usulakkhaṇaṃ dhanulakkhaṇaṃ āvudhalakkhaṇaṃ itthilakkhaṇaṃ purisalakkhaṇaṃ kumāralakkhaṇaṃ kumārilakkhaṇaṃ dāsalakkhaṇaṃ dāsilakkhaṇaṃ hatthilakkhaṇaṃ assalakkhaṇaṃ<span class="var" data-mula="&lt;strong&gt;Ms. 6D:49(dn1:):&lt;/strong&gt;...dāsilakkhaṇaṃ hatthilakkhaṇaṃ assalakkhaṇaṃ mahiṃsalakkhaṇaṃ* usabhalakkhaṇaṃ golakkhaṇaṃ ajalakkhaṇaṃ meṇḍalakkhaṇaṃ ...&lt;br&gt;" data-content="&lt;strong&gt;(sī. syā1-3. kaṃ. pā1.): &lt;/strong&gt;mahisalakkhaṇaṃ"> mahiṃsalakkhaṇaṃ</span> usabhalakkhaṇaṃ golakkhaṇaṃ ajalakkhaṇaṃ meṇḍalakkhaṇaṃ kukkuṭalakkhaṇaṃ vaṭṭakalakkhaṇaṃ godhālakkhaṇaṃ kaṇṇikālakkhaṇaṃ kacchapalakkhaṇaṃ migalakkhaṇaṃ iti vā iti evarūpāya tiracchānavijjāya micchājīvā paṭivirato samaṇo gotamo’ti–  iti vā hi, bhikkhave, puthujjano tathāgatassa vaṇṇaṃ vadamāno vadeyya.</p><p><a id="p_6D_50" class="ms"></a><a class="msdiv" id="msdiv23"></a><a class="sc" id="dn1.47"></a>
‘Yathā vā paneke bhonto samaṇabrāhmaṇā saddhādeyyāni bhojanāni bhuñjitvā te evarūpāya tiracchānavijjāya micchājīvena jīvitaṃ kappenti, seyyathidaṃ–  raññaṃ niyyānaṃ bhavissati, raññaṃ aniyyānaṃ bhavissati, abbhantarānaṃ raññaṃ upayānaṃ bhavissati, bāhirānaṃ raññaṃ apayānaṃ bhavissati, bāhirānaṃ raññaṃ upayānaṃ bhavissati, abbhantarānaṃ raññaṃ apayānaṃ bhavissati, abbhantarānaṃ raññaṃ jayo bhavissati, bāhirānaṃ raññaṃ parājayo bhavissati, bāhirānaṃ raññaṃ jayo bhavissati, abbhantarānaṃ raññaṃ parājayo bhavissati, iti imassa jayo bhavissati, imassa parājayo bhavissati iti vā iti evarūpāya tiracchānavijjāya micchājīvā paṭivirato samaṇo gotamo’ti–  iti vā hi, bhikkhave, puthujjano tathāgatassa vaṇṇaṃ vadamāno vadeyya.</p><p><a id="p_6D_51" class="ms"></a><a class="msdiv" id="msdiv24"></a><a class="sc" id="dn1.48"></a>
‘Yathā vā paneke bhonto samaṇabrāhmaṇā saddhādeyyāni bhojanāni bhuñjitvā te evarūpāya tiracchānavijjāya micchājīvena jīvitaṃ kappenti, seyyathidaṃ–  candaggāho bhavissati,<span class="var" data-mula="&lt;strong&gt;Ms. 6D:51(dn1:):&lt;/strong&gt;...seyyathidaṃ candaggāho bhavissati, sūriyaggāho* bhavissati, nakkhattaggāho bhavissati, candimasūriyānaṃ...&lt;br&gt;" data-content="&lt;strong&gt;(sī. syā1-3. kaṃ. pā1.): &lt;/strong&gt;suriyaggāho"> sūriyaggāho</span> bhavissati, nakkhattaggāho bhavissati, candimasūriyānaṃ pathagamanaṃ bhavissati, candimasūriyānaṃ uppathagamanaṃ bhavissati, nakkhattānaṃ pathagamanaṃ bhavissati, nakkhattānaṃ uppathagamanaṃ bhavissati, ukkāpāto bhavissati, disāḍāho bhavissati, bhūmicālo bhavissati,<span class="var" data-mula="&lt;strong&gt;Ms. 6D:51(dn1:):&lt;/strong&gt;...bhavissati, bhūmicālo bhavissati, devadudrabhi* bhavissati, candi­masū­riya­nakkhattānaṃ uggamanaṃ ogamanaṃ...&lt;br&gt;" data-content="&lt;strong&gt;(sī. syā1-3. kaṃ. pā1.): &lt;/strong&gt;devadundubhi"> devadudrabhi</span> bhavissati, candi­masū­riya­nakkhattānaṃ uggamanaṃ ogamanaṃ saṅkilesaṃ vodānaṃ bhavissati, evaṃvipāko candaggāho bhavissati, evaṃvipāko sūriyaggāho bhavissati, evaṃvipāko nakkhattaggāho bhavissati, evaṃvipākaṃ candimasūriyānaṃ pathagamanaṃ bhavissati, evaṃvipākaṃ candimasūriyānaṃ uppathagamanaṃ bhavissati, evaṃvipākaṃ nakkhattānaṃ pathagamanaṃ bhavissati, evaṃvipākaṃ nakkhattānaṃ uppathagamanaṃ bhavissati, evaṃvipāko ukkāpāto bhavissati, evaṃvipāko disāḍāho bhavissati, evaṃvipāko bhūmicālo bhavissati, evaṃvipāko devadudrabhi bhavissati, evaṃvipākaṃ candi­masū­riya­nakkhattānaṃ uggamanaṃ ogamanaṃ saṅkilesaṃ vodānaṃ bhavissati iti vā iti evarūpāya tiracchānavijjāya micchājīvā paṭivirato samaṇo gotamo’ti–  iti vā hi, bhikkhave, puthujjano tathāgatassa vaṇṇaṃ vadamāno vadeyya.</p><p><a id="p_6D_52" class="ms"></a><a class="msdiv" id="msdiv25"></a><a class="sc" id="dn1.49"></a>
‘Yathā vā paneke bhonto samaṇabrāhmaṇā saddhādeyyāni bhojanāni bhuñjitvā te evarūpāya tiracchānavijjāya micchājīvena jīvitaṃ kappenti, seyyathidaṃ–  suvuṭṭhikā bhavissati, dubbuṭṭhikā bhavissati, subhikkhaṃ bhavissati, dubbhikkhaṃ bhavissati, khemaṃ bhavissati, bhayaṃ bhavissati, rogo bhavissati, ārogyaṃ bhavissati, muddā, gaṇanā, saṅkhānaṃ, kāveyyaṃ, lokāyataṃ iti vā iti evarūpāya tiracchānavijjāya micchājīvā paṭivirato samaṇo gotamo’ti–  iti vā hi, bhikkhave, puthujjano tathāgatassa vaṇṇaṃ vadamāno vadeyya.</p><p><a id="p_6D_53" class="ms"></a><a class="msdiv" id="msdiv26"></a><a class="sc" id="dn1.50"></a>
‘Yathā vā paneke bhonto samaṇabrāhmaṇā saddhādeyyāni bhojanāni bhuñjitvā te evarūpāya tiracchānavijjāya micchājīvena jīvitaṃ kappenti, seyyathidaṃ–  āvāhanaṃ vivāhanaṃ saṃvaraṇaṃ vivaraṇaṃ saṅkiraṇaṃ vikiraṇaṃ subhagakaraṇaṃ dubbhagakaraṇaṃ viruddhagabbhakaraṇaṃ<span class="var" data-mula="&lt;strong&gt;Ms. 6D:53(dn1:):&lt;/strong&gt;...vikiraṇaṃ subhagakaraṇaṃ dubbhagakaraṇaṃ viruddhagabbhakaraṇaṃ jivhānibandhanaṃ* hanusaṃhananaṃ hatthābhijappanaṃ hanujappanaṃ kaṇṇajappanaṃ ādāsapañhaṃ...&lt;br&gt;" data-content="&lt;strong&gt;(sī.): &lt;/strong&gt;jivhānitthamabhanaṃ&lt;br&gt;&lt;strong&gt;(pā1.): &lt;/strong&gt; jivhā-nittaddanaṃ"> jivhānibandhanaṃ</span> hanusaṃhananaṃ hatthābhijappanaṃ hanujappanaṃ kaṇṇajappanaṃ ādāsapañhaṃ kumārikapañhaṃ devapañhaṃ ādiccupaṭṭhānaṃ mahatupaṭṭhānaṃ abbhujjalanaṃ sirivhāyanaṃ iti vā iti evarūpāya tiracchānavijjāya micchājīvā paṭivirato samaṇo gotamo’ti–  iti vā hi, bhikkhave, puthujjano tathāgatassa vaṇṇaṃ vadamāno vadeyya.</p><p><a id="p_6D_54" class="ms"></a><a class="msdiv" id="msdiv27"></a><a class="sc" id="dn1.51"></a>
‘Yathā vā paneke bhonto samaṇabrāhmaṇā saddhādeyyāni bhojanāni bhuñjitvā te evarūpāya tiracchānavijjāya micchājīvena jīvitaṃ kappenti, seyyathidaṃ–  santikammaṃ paṇidhikammaṃ bhūtakammaṃ bhūrikammaṃ vassakammaṃ vossakammaṃ vatthukammaṃ vatthuparikammaṃ ācamanaṃ nhāpanaṃ juhanaṃ vamanaṃ virecanaṃ uddhaṃvirecanaṃ adhovirecanaṃ sīsavirecanaṃ kaṇṇatelaṃ nettatappanaṃ natthukammaṃ añjanaṃ paccañjanaṃ sālākiyaṃ sallakattiyaṃ dārakatikicchā mūlabhesajjānaṃ anuppadānaṃ osadhīnaṃ paṭimokkho iti vā iti evarūpāya tiracchānavijjāya micchājīvā paṭivirato samaṇo gotamo’ti–  iti vā hi, bhikkhave, puthujjano tathāgatassa vaṇṇaṃ vadamāno vadeyya.</p><p><a id="p_6D_55" class="ms"></a><a class="sc" id="dn1.52"></a>
Idaṃ kho, bhikkhave, appamattakaṃ oramattakaṃ sīlamattakaṃ, yena puthujjano tathāgatassa vaṇṇaṃ vadamāno vadeyya.</p>
<p class="endsection">Mahāsīlaṃ niṭṭhitaṃ.</p><h2><a id="heading3" href="#menu3">3. Diṭṭhi</a></h2><h3><a id="heading3.1" href="#menu3.1">3.1. Pubbantakappika</a></h3><p><a id="p_6D_57" class="ms"></a><a class="msdiv" id="msdiv28"></a><a class="sc" id="dn1.53"></a>
Atthi, bhikkhave, aññeva dhammā gambhīrā duddasā duranubodhā santā paṇītā atakkāvacarā nipuṇā paṇḍitavedanīyā, ye tathāgato sayaṃ abhiññā sacchikatvā pavedeti, yehi tathāgatassa yathābhuccaṃ vaṇṇaṃ sammā vadamānā vadeyyuṃ. Katame ca te, bhikkhave, dhammā gambhīrā duddasā duranubodhā santā paṇītā atakkāvacarā nipuṇā paṇḍitavedanīyā, ye tathāgato sayaṃ abhiññā sacchikatvā pavedeti, yehi tathāgatassa yathābhuccaṃ vaṇṇaṃ sammā vadamānā vadeyyuṃ?</p><p><a id="p_6D_58" class="ms"></a><a class="msdiv" id="msdiv29"></a><a class="sc" id="dn1.54"></a>
Santi, bhikkhave, eke samaṇabrāhmaṇā pubbantakappikā pubbantānudiṭṭhino, pubbantaṃ ārabbha anekavihitāni <span class="var" data-mula="&lt;strong&gt;Ms. 6D:58(dn1:):&lt;/strong&gt;...pubbantaṃ ārabbha anekavihitāni adhimuttipadāni* abhivadanti aṭṭhārasahi vatthūhi. Te ...&lt;br&gt;" data-content="&lt;strong&gt;(sī. pā1.): &lt;/strong&gt;adhivuttipadāni">adhimuttipadāni</span> abhivadanti aṭṭhārasahi vatthūhi. Te ca bhonto samaṇabrāhmaṇā kimāgamma kimārabbha pubbantakappikā pubbantānudiṭṭhino pubbantaṃ ārabbha anekavihitāni adhimuttipadāni abhivadanti aṭṭhārasahi vatthūhi?</p><h4><a id="heading3.1.1" href="#menu3.1.1">3.1.1. Sassatavāda</a></h4><p><a id="p_6D_59" class="ms"></a><a class="msdiv" id="msdiv30"></a><a class="sc" id="dn1.55"></a>
Santi, bhikkhave, eke samaṇabrāhmaṇā sassatavādā, sassataṃ attānañca lokañca paññapenti catūhi vatthūhi. Te ca bhonto samaṇabrāhmaṇā kimāgamma kimārabbha sassatavādā sassataṃ attānañca lokañca paññapenti catūhi vatthūhi?</p><p><a id="p_6D_60" class="ms"></a><a class="msdiv" id="msdiv31"></a><a class="sc" id="dn1.56"></a>
Idha, bhikkhave,<span class="cross" data-mula="&lt;strong&gt;Ms. 6D:60(dn1:):&lt;/strong&gt;Idha, bhikkhave, *ekacco samaṇo vā brāhmaṇo vā ...&lt;br&gt;" data-content='&lt;a href="../../dn28/pi/#p_8D_317"&gt;Ms8D:317(dn28), &lt;/a&gt;'> ekacco</span> samaṇo vā brāhmaṇo vā ātappamanvāya padhānamanvāya anuyogamanvāya appamādamanvāya sammāmanasikāramanvāya tathārūpaṃ cetosamādhiṃ phusati, yathāsamāhite<span class="var" data-mula="&lt;strong&gt;Ms. 6D:60(dn1:):&lt;/strong&gt;...yathāsamāhite citte ( )* anekavihitaṃ pubbenivāsaṃ anussarati. Seyyathidaṃ...&lt;br&gt;" data-content="&lt;strong&gt;(parisuddhe pariyodāte anaṅgaṇe vigatūpakkilese): &lt;/strong&gt; (syā1-3. ka.-ma.)"> citte</span> () anekavihitaṃ pubbenivāsaṃ anussarati. Seyyathidaṃ–  ekampi jātiṃ dvepi jātiyo tissopi jātiyo catassopi jātiyo pañcapi jātiyo dasapi jātiyo vīsampi jātiyo tiṃsampi jātiyo cattālīsampi jātiyo paññāsampi jātiyo jātisatampi jātisahassampi jātisatasahassampi anekānipi jātisatāni anekānipi jātisahassāni anekānipi jātisatasahassāni:  ‘amutrāsiṃ evaṃnāmo evaṅgotto evaṃvaṇṇo evamāhāro evaṃsu­khadukkhappa­ṭisaṃvedī evamāyupariyanto, so tato cuto amutra <span class="var" data-mula="&lt;strong&gt;Ms. 6D:60(dn1:):&lt;/strong&gt;...so tato cuto amutra udapādiṃ*; tatrāpāsiṃ evaṃnāmo evaṅgotto evaṃvaṇṇo ...&lt;br&gt;" data-content="&lt;strong&gt;(sī. pā1.): &lt;/strong&gt;upapādiṃ">udapādiṃ</span>; tatrāpāsiṃ evaṃnāmo evaṅgotto evaṃvaṇṇo evamāhāro evaṃsu­khadukkhappa­ṭisaṃvedī evamāyupariyanto, so tato cuto idhūpapanno’ti. Iti sākāraṃ sauddesaṃ anekavihitaṃ pubbenivāsaṃ anussarati.</p><p><a id="p_6D_61" class="ms"></a><a class="sc" id="dn1.57"></a>
So evamāha:  ‘sassato attā ca loko ca vañjho kūṭaṭṭho esikaṭṭhāyiṭṭhito; te ca sattā sandhāvanti saṃsaranti cavanti upapajjanti, atthi tveva sassatisamaṃ. Taṃ kissa hetu? Ahañhi ātappamanvāya padhānamanvāya anuyogamanvāya appamādamanvāya sammāmanasikāramanvāya tathārūpaṃ cetosamādhiṃ phusāmi, yathāsamāhite citte anekavihitaṃ pubbenivāsaṃ anussarāmi. Seyyathidaṃ–  ekampi jātiṃ dvepi jātiyo tissopi jātiyo catassopi jātiyo pañcapi jātiyo dasapi jātiyo vīsampi jātiyo tiṃsampi jātiyo cattālīsampi jātiyo paññāsampi jātiyo jātisatampi jātisahassampi jātisatasahassampi anekānipi jātisatāni anekānipi jātisahassāni anekānipi jātisatasahassāni:  “amutrāsiṃ evaṃnāmo evaṅgotto evaṃvaṇṇo evamāhāro evaṃsu­khadukkhappa­ṭisaṃvedī evamāyupariyanto, so tato cuto amutra udapādiṃ; tatrāpāsiṃ evaṃnāmo evaṅgotto evaṃvaṇṇo evamāhāro evaṃsu­khadukkhappa­ṭisaṃvedī evamāyupariyanto, so tato cuto idhūpapanno”ti. Iti sākāraṃ sauddesaṃ anekavihitaṃ pubbenivāsaṃ anussarāmi.</p><p><a id="p_6D_62" class="ms"></a><a class="sc" id="dn1.58"></a>
Imināmahaṃ etaṃ jānāmi:  “yathā sassato attā ca loko ca vañjho kūṭaṭṭho esikaṭṭhāyiṭṭhito; te ca sattā sandhāvanti saṃsaranti cavanti upapajjanti, atthi tveva sassatisaman”’ti. Idaṃ, bhikkhave, paṭhamaṃ ṭhānaṃ, yaṃ āgamma yaṃ ārabbha eke samaṇabrāhmaṇā sassatavādā sassataṃ attānañca lokañca paññapenti. (1: <span class="italic">1</span> )</p><p><a id="p_6D_63" class="ms"></a><a class="msdiv" id="msdiv32"></a><a class="sc" id="dn1.59"></a>
Dutiye ca bhonto samaṇabrāhmaṇā kimāgamma kimārabbha sassatavādā sassataṃ attānañca lokañca paññapenti? Idha, bhikkhave, ekacco samaṇo vā brāhmaṇo vā ātappamanvāya padhānamanvāya anuyogamanvāya appamādamanvāya sammāmanasikāramanvāya tathārūpaṃ cetosamādhiṃ phusati, yathāsamāhite citte anekavihitaṃ pubbenivāsaṃ anussarati. Seyyathidaṃ–  ekampi saṃvaṭṭavivaṭṭaṃ dvepi saṃvaṭṭavivaṭṭāni tīṇipi saṃvaṭṭavivaṭṭāni cattāripi saṃvaṭṭavivaṭṭāni pañcapi saṃvaṭṭavivaṭṭāni dasapi saṃvaṭṭavivaṭṭāni:  ‘amutrāsiṃ evaṃnāmo evaṅgotto evaṃvaṇṇo evamāhāro evaṃsu­khadukkhappa­ṭisaṃvedī evamāyupariyanto, so tato cuto amutra udapādiṃ; tatrāpāsiṃ evaṃnāmo evaṅgotto evaṃvaṇṇo evamāhāro evaṃsu­khadukkhappa­ṭisaṃvedī evamāyupariyanto, so tato cuto idhūpapanno’ti. Iti sākāraṃ sauddesaṃ anekavihitaṃ pubbenivāsaṃ anussarati.</p><p><a id="p_6D_64" class="ms"></a><a class="sc" id="dn1.60"></a>
So evamāha:  ‘sassato attā ca loko ca vañjho kūṭaṭṭho esikaṭṭhāyiṭṭhito; te ca sattā sandhāvanti saṃsaranti cavanti upapajjanti, atthi tveva sassatisamaṃ. Taṃ kissa hetu? Ahañhi ātappamanvāya padhānamanvāya anuyogamanvāya appamādamanvāya sammāmanasikāramanvāya tathārūpaṃ cetosamādhiṃ phusāmi yathāsamāhite citte anekavihitaṃ pubbenivāsaṃ anussarāmi. Seyyathidaṃ–  ekampi saṃvaṭṭavivaṭṭaṃ dvepi saṃvaṭṭavivaṭṭāni tīṇipi saṃvaṭṭavivaṭṭāni cattāripi saṃvaṭṭavivaṭṭāni pañcapi saṃvaṭṭavivaṭṭāni dasapi saṃvaṭṭavivaṭṭāni:  “amutrāsiṃ evaṃnāmo evaṅgotto evaṃvaṇṇo evamāhāro evaṃsu­khadukkhappa­ṭisaṃvedī evamāyupariyanto, so tato cuto amutra udapādiṃ; tatrāpāsiṃ evaṃnāmo evaṅgotto evaṃvaṇṇo evamāhāro evaṃsu­khadukkhappa­ṭisaṃvedī evamāyupariyanto, so tato cuto idhūpapanno”ti. Iti sākāraṃ sauddesaṃ anekavihitaṃ pubbenivāsaṃ anussarāmi.</p><p><a id="p_6D_65" class="ms"></a><a class="sc" id="dn1.61"></a>
Imināmahaṃ etaṃ jānāmi:  “yathā sassato attā ca loko ca vañjho kūṭaṭṭho esikaṭṭhāyiṭṭhito, te ca sattā sandhāvanti saṃsaranti cavanti upapajjanti, atthi tveva sassatisaman”’ti. Idaṃ, bhikkhave, dutiyaṃ ṭhānaṃ, yaṃ āgamma yaṃ ārabbha eke samaṇabrāhmaṇā sassatavādā sassataṃ attānañca lokañca paññapenti. (2: <span class="italic">2</span> )</p><p><a id="p_6D_66" class="ms"></a><a class="msdiv" id="msdiv33"></a><a class="sc" id="dn1.62"></a>
Tatiye ca bhonto samaṇabrāhmaṇā kimāgamma kimārabbha sassatavādā sassataṃ attānañca lokañca paññapenti? Idha, bhikkhave, ekacco samaṇo vā brāhmaṇo vā ātappamanvāya padhānamanvāya anuyogamanvāya appamādamanvāya sammāmanasikāramanvāya tathārūpaṃ cetosamādhiṃ phusati, yathāsamāhite citte anekavihitaṃ pubbenivāsaṃ anussarati. Seyyathidaṃ–  dasapi saṃvaṭṭavivaṭṭāni vīsampi saṃvaṭṭavivaṭṭāni tiṃsampi saṃvaṭṭavivaṭṭāni cattālīsampi saṃvaṭṭavivaṭṭāni:  ‘amutrāsiṃ evaṃnāmo evaṅgotto evaṃvaṇṇo evamāhāro evaṃsu­khadukkhappa­ṭisaṃvedī evamāyupariyanto, so tato cuto amutra udapādiṃ; tatrāpāsiṃ evaṃnāmo evaṅgotto evaṃvaṇṇo evamāhāro evaṃsu­khadukkhappa­ṭisaṃvedī evamāyupariyanto, so tato cuto idhūpapanno’ti. Iti sākāraṃ sauddesaṃ anekavihitaṃ pubbenivāsaṃ anussarati.</p><p><a id="p_6D_67" class="ms"></a><a class="sc" id="dn1.63"></a>
So evamāha:  ‘sassato attā ca loko ca vañjho kūṭaṭṭho esikaṭṭhāyiṭṭhito; te ca sattā sandhāvanti saṃsaranti cavanti upapajjanti, atthi tveva sassatisamaṃ. Taṃ kissa hetu? Ahañhi ātappamanvāya padhānamanvāya anuyogamanvāya appamādamanvāya sammāmanasikāramanvāya tathārūpaṃ cetosamādhiṃ phusāmi, yathāsamāhite citte anekavihitaṃ pubbenivāsaṃ anussarāmi. Seyyathidaṃ–  dasapi saṃvaṭṭavivaṭṭāni vīsampi saṃvaṭṭavivaṭṭāni tiṃsampi saṃvaṭṭavivaṭṭāni cattālīsampi saṃvaṭṭavivaṭṭāni:  “amutrāsiṃ evaṃnāmo evaṅgotto evaṃvaṇṇo evamāhāro evaṃsu­khadukkhappa­ṭisaṃvedī evamāyupariyanto, so tato cuto amutra udapādiṃ; tatrāpāsiṃ evaṃnāmo evaṅgotto evaṃvaṇṇo evamāhāro evaṃsu­khadukkhappa­ṭisaṃvedī evamāyupariyanto, so tato cuto idhūpapanno”ti. Iti sākāraṃ sauddesaṃ anekavihitaṃ pubbenivāsaṃ anussarāmi.</p><p><a id="p_6D_68" class="ms"></a><a class="sc" id="dn1.64"></a>
Imināmahaṃ etaṃ jānāmi:  “yathā sassato attā ca loko ca vañjho kūṭaṭṭho esikaṭṭhāyiṭṭhito, te ca sattā sandhāvanti saṃsaranti cavanti upapajjanti, atthi tveva sassatisaman”’ti. Idaṃ, bhikkhave, tatiyaṃ ṭhānaṃ, yaṃ āgamma yaṃ ārabbha eke samaṇabrāhmaṇā sassatavādā sassataṃ attānañca lokañca paññapenti. (3: <span class="italic">3</span> )</p><p><a id="p_6D_69" class="ms"></a><a class="msdiv" id="msdiv34"></a><a class="sc" id="dn1.65"></a>
Catutthe ca bhonto samaṇabrāhmaṇā kimāgamma kimārabbha sassatavādā sassataṃ attānañca lokañca paññapenti? Idha, bhikkhave, ekacco samaṇo vā brāhmaṇo vā takkī hoti vīmaṃsī, so takkapariyāhataṃ vīmaṃsānucaritaṃ sayaṃ paṭibhānaṃ evamāha:  ‘sassato attā ca loko ca vañjho kūṭaṭṭho esikaṭṭhāyiṭṭhito; te ca sattā sandhāvanti saṃsaranti cavanti upapajjanti, atthi tveva sassatisaman’ti. Idaṃ, bhikkhave, catutthaṃ ṭhānaṃ, yaṃ āgamma yaṃ ārabbha eke samaṇabrāhmaṇā sassatavādā sassataṃ attānañca lokañca paññapenti. (4: <span class="italic">4</span> )</p><p><a id="p_6D_70" class="ms"></a><a class="msdiv" id="msdiv35"></a><a class="sc" id="dn1.66"></a>
Imehi kho te, bhikkhave, samaṇabrāhmaṇā sassatavādā sassataṃ attānañca lokañca paññapenti catūhi vatthūhi. Ye hi keci, bhikkhave, samaṇā vā brāhmaṇā vā sassatavādā sassataṃ attānañca lokañca paññapenti, sabbe te imeheva catūhi vatthūhi, etesaṃ vā aññatarena; natthi ito bahiddhā.</p><p><a id="p_6D_71" class="ms"></a><a class="msdiv" id="msdiv36"></a><a class="sc" id="dn1.67"></a>
Tayidaṃ, bhikkhave, tathāgato pajānāti:  ‘ime diṭṭhiṭṭhānā evaṅgahitā evaṃparāmaṭṭhā evaṅgatikā bhavanti evaṃabhisamparāyā’ti, tañca tathāgato pajānāti, tato ca uttaritaraṃ pajānāti; tañca<span class="var" data-mula="&lt;strong&gt;Ms. 6D:71(dn1:):&lt;/strong&gt;...ca uttaritaraṃ pajānāti; tañca pajānanaṃ* na parāmasati, aparāmasato cassa...&lt;br&gt;" data-content="&lt;strong&gt;(?): &lt;/strong&gt;pajānaṃ 8D:78 ca aṭṭhakathā ca passitabbā"> pajānanaṃ</span> na parāmasati, aparāmasato cassa paccattaññeva nibbuti viditā. Vedanānaṃ samudayañca atthaṅgamañca assādañca ādīnavañca nissaraṇañca yathābhūtaṃ viditvā anupādāvimutto, bhikkhave, tathāgato.</p><p><a id="p_6D_72" class="ms"></a><a class="msdiv" id="msdiv37"></a><a class="sc" id="dn1.68"></a>
Ime kho te, bhikkhave, dhammā gambhīrā duddasā duranubodhā santā paṇītā atakkāvacarā nipuṇā paṇḍitavedanīyā, ye tathāgato sayaṃ abhiññā sacchikatvā pavedeti, yehi tathāgatassa yathābhuccaṃ vaṇṇaṃ sammā vadamānā vadeyyuṃ.</p>
<p class="endsection">Paṭhamabhāṇavāro.</p><h4><a id="heading3.1.2" href="#menu3.1.2">3.1.2. Ekaccasassatavāda</a></h4><p><a id="p_6D_74" class="ms"></a><a class="msdiv" id="msdiv38"></a><a class="sc" id="dn1.69"></a>
Santi, bhikkhave, eke samaṇabrāhmaṇā ekaccasassatikā ekaccaasassatikā ekaccaṃ sassataṃ ekaccaṃ asassataṃ attānañca lokañca paññapenti catūhi vatthūhi. Te ca bhonto samaṇabrāhmaṇā kimāgamma kimārabbha ekaccasassatikā ekaccaasassatikā ekaccaṃ sassataṃ ekaccaṃ asassataṃ attānañca lokañca paññapenti catūhi vatthūhi?</p><p><a id="p_6D_75" class="ms"></a><a class="msdiv" id="msdiv39"></a><a class="sc" id="dn1.70"></a>
Hoti kho so, bhikkhave, samayo, yaṃ kadāci karahaci dīghassa addhuno accayena ayaṃ loko saṃvaṭṭati. Saṃvaṭṭamāne loke yebhuyyena sattā ābhassarasaṃvattanikā honti. Te tattha honti manomayā pītibhakkhā sayaṃpabhā antalikkhacarā subhaṭṭhāyino, ciraṃ dīghamaddhānaṃ tiṭṭhanti.</p><p><a id="p_6D_76" class="ms"></a><a class="msdiv" id="msdiv40"></a><a class="sc" id="dn1.71"></a>
Hoti kho so, bhikkhave, samayo, yaṃ kadāci karahaci dīghassa addhuno accayena ayaṃ loko vivaṭṭati. Vivaṭṭamāne loke suññaṃ brahmavimānaṃ pātubhavati. Atha kho aññataro satto āyukkhayā vā puññakkhayā vā ābhassarakāyā cavitvā suññaṃ brahmavimānaṃ upapajjati. So tattha hoti manomayo pītibhakkho sayampabho antalikkhacaro subhaṭṭhāyī, ciraṃ dīghamaddhānaṃ tiṭṭhati.</p><p><a id="p_6D_77" class="ms"></a><a class="msdiv" id="msdiv41"></a><a class="sc" id="dn1.72"></a>
Tassa tattha ekakassa dīgharattaṃ nivusitattā anabhirati paritassanā <span class="var" data-mula="&lt;strong&gt;Ms. 6D:77(dn1:):&lt;/strong&gt;...dīgharattaṃ nivusitattā anabhirati paritassanā uppajjati* aho vata aññepi sattā...&lt;br&gt;" data-content="&lt;strong&gt;(syā1-3. ka.-cha.): &lt;/strong&gt;upapajjati">uppajjati</span>:  ‘aho vata aññepi sattā itthattaṃ āgaccheyyun’ti. Atha aññepi sattā āyukkhayā vā puññakkhayā vā ābhassarakāyā cavitvā brahmavimānaṃ upapajjanti tassa sattassa sahabyataṃ. Tepi tattha honti manomayā pītibhakkhā sayaṃpabhā antalikkhacarā subhaṭṭhāyino, ciraṃ dīghamaddhānaṃ tiṭṭhanti.</p><p><a id="p_6D_78" class="ms"></a><a class="msdiv" id="msdiv42"></a><a class="sc" id="dn1.73"></a>
Tatra, bhikkhave, yo so satto paṭhamaṃ upapanno tassa evaṃ hoti:  ‘ahamasmi brahmā mahābrahmā abhibhū anabhibhūto aññadatthudaso vasavattī issaro kattā nimmātā seṭṭho<span class="var" data-mula="&lt;strong&gt;Ms. 6D:78(dn1:):&lt;/strong&gt;...issaro kattā nimmātā seṭṭho sajitā* vasī pitā bhūtabhabyānaṃ. Mayā ...&lt;br&gt;" data-content="&lt;strong&gt;(syā1-3. kaṃ.): &lt;/strong&gt;sajjitā&lt;br&gt;&lt;strong&gt;(pā1.): &lt;/strong&gt; sañjitā"> sajitā</span> vasī pitā bhūtabhabyānaṃ. Mayā ime sattā nimmitā. Taṃ kissa hetu? Mamañhi pubbe etadahosi:  “aho vata aññepi sattā itthattaṃ āgaccheyyun”ti. Iti mama <span class="var" data-mula="&lt;strong&gt;Ms. 6D:78(dn1:):&lt;/strong&gt;...ti. Iti mama ca* manopaṇidhi, ime ca sattā ...&lt;br&gt;" data-content="&lt;strong&gt;(sī. syā1-3. pā1.): &lt;/strong&gt;mamañca">ca</span> manopaṇidhi, ime ca sattā itthattaṃ āgatā’ti.</p><p><a id="p_6D_79" class="ms"></a><a class="sc" id="dn1.74"></a>
Yepi te sattā pacchā <span class="var" data-mula="&lt;strong&gt;Ms. 6D:79(dn1:):&lt;/strong&gt;...Yepi te sattā pacchā upapannā*, tesampi evaṃ hoti ...&lt;br&gt;" data-content="&lt;strong&gt;(sī.): &lt;/strong&gt;uppannā">upapannā</span>, tesampi evaṃ hoti:  ‘ayaṃ kho bhavaṃ brahmā mahābrahmā abhibhū anabhibhūto aññadatthudaso vasavattī issaro kattā nimmātā seṭṭho sajitā vasī pitā bhūtabhabyānaṃ. Iminā mayaṃ bhotā brahmunā nimmitā. Taṃ kissa hetu? Imañhi mayaṃ addasāma idha paṭhamaṃ upapannaṃ, mayaṃ panamha pacchā upapannā’ti.</p><p><a id="p_6D_80" class="ms"></a><a class="msdiv" id="msdiv43"></a><a class="sc" id="dn1.75"></a>
Tatra, bhikkhave, yo so satto paṭhamaṃ upapanno, so dīghāyukataro ca hoti vaṇṇavantataro ca mahesakkhataro ca. Ye pana te sattā pacchā upapannā, te appāyukatarā ca honti dubbaṇṇatarā ca appesakkhatarā ca.</p><p><a id="p_6D_81" class="ms"></a><a class="msdiv" id="msdiv44"></a><a class="sc" id="dn1.76"></a>
Ṭhānaṃ kho panetaṃ, bhikkhave, vijjati, yaṃ aññataro satto tamhā kāyā cavitvā itthattaṃ āgacchati. Itthattaṃ āgato samāno agārasmā anagāriyaṃ pabbajati. Agārasmā anagāriyaṃ pabbajito samāno ātappamanvāya padhānamanvāya anuyogamanvāya appamādamanvāya sammāmanasikāramanvāya tathārūpaṃ cetosamādhiṃ phusati, yathāsamāhite citte taṃ pubbenivāsaṃ anussarati, tato paraṃ nānussarati.</p><p><a id="p_6D_82" class="ms"></a><a class="sc" id="dn1.77"></a>
So evamāha:  ‘yo kho so bhavaṃ brahmā mahābrahmā abhibhū anabhibhūto aññadatthudaso vasavattī issaro kattā nimmātā seṭṭho sajitā vasī pitā bhūtabhabyānaṃ, yena mayaṃ bhotā brahmunā nimmitā, so nicco dhuvo sassato avipariṇāmadhammo sassatisamaṃ tatheva ṭhassati. Ye pana mayaṃ ahumhā tena bhotā brahmunā nimmitā, te mayaṃ aniccā addhuvā appāyukā cavanadhammā itthattaṃ āgatā’ti. <span class="var" data-mula="&lt;strong&gt;Ms. 6D:82(dn1:):&lt;/strong&gt;...itthattaṃ āgatāti. Idaṃ*, bhikkhave, paṭhamaṃ ṭhānaṃ, ...&lt;br&gt;" data-content="&lt;strong&gt;(ka.-cha.): &lt;/strong&gt;idaṃ kho">Idaṃ</span>, bhikkhave, paṭhamaṃ ṭhānaṃ, yaṃ āgamma yaṃ ārabbha eke samaṇabrāhmaṇā ekaccasassatikā ekaccaasassatikā ekaccaṃ sassataṃ ekaccaṃ asassataṃ attānañca lokañca paññapenti. (1: <span class="italic">5</span> )</p><p><a id="p_6D_83" class="ms"></a><a class="msdiv" id="msdiv45"></a><a class="sc" id="dn1.78"></a>
Dutiye ca bhonto samaṇabrāhmaṇā kimāgamma kimārabbha ekaccasassatikā ekaccaasassatikā ekaccaṃ sassataṃ ekaccaṃ asassataṃ attānañca lokañca paññapenti? Santi, bhikkhave, khiḍḍāpadosikā nāma devā, te ativelaṃ<span class="var" data-mula="&lt;strong&gt;Ms. 6D:83(dn1:):&lt;/strong&gt;...devā, te ativelaṃ hassa­khiḍḍā­rati­dhamma­samā­pannā* viharanti. Tesaṃ ativelaṃ hassa­khiḍḍā­rati­dhamma­samā­pannānaṃ ...&lt;br&gt;" data-content="&lt;strong&gt;(ka.-ma.): &lt;/strong&gt;hasakhiḍḍā­rati­dhamma­samā­pannā"> hassa­khiḍḍā­rati­dhamma­samā­pannā</span> viharanti. Tesaṃ ativelaṃ hassa­khiḍḍā­rati­dhamma­samā­pannānaṃ viharataṃ sati<span class="var" data-mula="&lt;strong&gt;Ms. 6D:83(dn1:):&lt;/strong&gt;...ativelaṃ hassa­khiḍḍā­rati­dhamma­samā­pannānaṃ viharataṃ sati sammussati*. Satiyā sammosā te devā ...&lt;br&gt;" data-content="&lt;strong&gt;(sī. pā1.): &lt;/strong&gt;mussati&lt;br&gt;&lt;strong&gt;(syā1-3.): &lt;/strong&gt; pamussati"> sammussati</span>. Satiyā sammosā te devā tamhā kāyā cavanti.</p><p><a id="p_6D_84" class="ms"></a><a class="msdiv" id="msdiv46"></a><a class="sc" id="dn1.79"></a>
Ṭhānaṃ kho panetaṃ, bhikkhave, vijjati yaṃ aññataro satto tamhā kāyā cavitvā itthattaṃ āgacchati. Itthattaṃ āgato samāno agārasmā anagāriyaṃ pabbajati. Agārasmā anagāriyaṃ pabbajito samāno ātappamanvāya padhānamanvāya anuyogamanvāya appamādamanvāya sammāmanasikāramanvāya tathārūpaṃ cetosamādhiṃ phusati, yathāsamāhite citte taṃ pubbenivāsaṃ anussarati, tato paraṃ nānussarati.</p><p><a id="p_6D_85" class="ms"></a><a class="sc" id="dn1.80"></a>
So evamāha:  ‘ye kho te bhonto devā na khiḍḍāpadosikā, te na ativelaṃ hassa­khiḍḍā­rati­dhamma­samā­pannā viharanti. Tesaṃ na ativelaṃ hassa­khiḍḍā­rati­dhamma­samā­pannānaṃ viharataṃ sati na sammussati. Satiyā asammosā te devā tamhā kāyā na cavanti; niccā dhuvā sassatā avipariṇāmadhammā sassatisamaṃ tatheva ṭhassanti. Ye pana mayaṃ ahumhā khiḍḍāpadosikā, te mayaṃ ativelaṃ hassa­khiḍḍā­rati­dhamma­samā­pannā viharimhā. Tesaṃ no ativelaṃ hassa­khiḍḍā­rati­dhamma­samā­pannānaṃ viharataṃ sati sammussati. Satiyā sammosā evaṃ mayaṃ tamhā kāyā cutā aniccā addhuvā appāyukā cavanadhammā itthattaṃ āgatā’ti. Idaṃ, bhikkhave, dutiyaṃ ṭhānaṃ, yaṃ āgamma yaṃ ārabbha eke samaṇabrāhmaṇā ekaccasassatikā ekaccaasassatikā ekaccaṃ sassataṃ ekaccaṃ asassataṃ attānañca lokañca paññapenti. (2: <span class="italic">6</span> )</p><p><a id="p_6D_86" class="ms"></a><a class="msdiv" id="msdiv47"></a><a class="sc" id="dn1.81"></a>
Tatiye ca bhonto samaṇabrāhmaṇā kimāgamma kimārabbha ekaccasassatikā ekaccaasassatikā ekaccaṃ sassataṃ ekaccaṃ asassataṃ attānañca lokañca paññapenti? Santi, bhikkhave, manopadosikā nāma devā, te ativelaṃ aññamaññaṃ upanijjhāyanti. Te ativelaṃ aññamaññaṃ upanijjhāyantā aññamaññamhi cittāni padūsenti. Te aññamaññaṃ paduṭṭhacittā kilantakāyā kilantacittā. Te devā tamhā kāyā cavanti.</p><p><a id="p_6D_87" class="ms"></a><a class="msdiv" id="msdiv48"></a><a class="sc" id="dn1.82"></a>
Ṭhānaṃ kho panetaṃ, bhikkhave, vijjati yaṃ aññataro satto tamhā kāyā cavitvā itthattaṃ āgacchati. Itthattaṃ āgato samāno agārasmā anagāriyaṃ pabbajati. Agārasmā anagāriyaṃ pabbajito samāno ātappamanvāya padhānamanvāya anuyogamanvāya appamādamanvāya sammāmanasikāramanvāya tathārūpaṃ cetosamādhiṃ phusati, yathāsamāhite citte taṃ pubbenivāsaṃ anussarati, tato paraṃ nānussarati.</p><p><a id="p_6D_88" class="ms"></a><a class="sc" id="dn1.83"></a>
So evamāha:  ‘ye kho te bhonto devā na manopadosikā, te nātivelaṃ aññamaññaṃ upanijjhāyanti. Te nātivelaṃ aññamaññaṃ upanijjhāyantā aññamaññamhi cittāni nappadūsenti. Te aññamaññaṃ appaduṭṭhacittā akilantakāyā akilantacittā. Te devā tamhā kāyā na cavanti, niccā dhuvā sassatā avipariṇāmadhammā sassatisamaṃ tatheva ṭhassanti. Ye pana mayaṃ ahumhā manopadosikā, te mayaṃ ativelaṃ aññamaññaṃ upanijjhāyimhā. Te mayaṃ ativelaṃ aññamaññaṃ upanijjhāyantā aññamaññamhi cittāni padūsimhā, te mayaṃ aññamaññaṃ paduṭṭhacittā kilantakāyā kilantacittā. Evaṃ mayaṃ tamhā kāyā cutā aniccā addhuvā appāyukā cavanadhammā itthattaṃ āgatā’ti. Idaṃ, bhikkhave, tatiyaṃ ṭhānaṃ, yaṃ āgamma yaṃ ārabbha eke samaṇabrāhmaṇā ekaccasassatikā ekaccaasassatikā ekaccaṃ sassataṃ ekaccaṃ asassataṃ attānañca lokañca paññapenti. (3: <span class="italic">7</span> )</p><p><a id="p_6D_89" class="ms"></a><a class="msdiv" id="msdiv49"></a><a class="sc" id="dn1.84"></a>
Catutthe ca bhonto samaṇabrāhmaṇā kimāgamma kimārabbha ekaccasassatikā ekaccaasassatikā ekaccaṃ sassataṃ ekaccaṃ asassataṃ attānañca lokañca paññapenti? Idha, bhikkhave, ekacco samaṇo vā brāhmaṇo vā takkī hoti vīmaṃsī. So takkapariyāhataṃ vīmaṃsānucaritaṃ sayampaṭibhānaṃ evamāha:  ‘yaṃ kho idaṃ vuccati cakkhuṃ itipi sotaṃ itipi ghānaṃ itipi jivhā itipi kāyo itipi, ayaṃ attā anicco addhuvo asassato vipariṇāmadhammo. Yañca kho idaṃ vuccati cittanti vā manoti vā viññāṇanti vā ayaṃ attā nicco dhuvo sassato avipariṇāmadhammo sassatisamaṃ tatheva ṭhassatī’ti. Idaṃ, bhikkhave, catutthaṃ ṭhānaṃ, yaṃ āgamma yaṃ ārabbha eke samaṇabrāhmaṇā ekaccasassatikā ekaccaasassatikā ekaccaṃ sassataṃ ekaccaṃ asassataṃ attānañca lokañca paññapenti. (4: <span class="italic">8</span> )</p><p><a id="p_6D_90" class="ms"></a><a class="msdiv" id="msdiv50"></a><a class="sc" id="dn1.85"></a>
Imehi kho te, bhikkhave, samaṇabrāhmaṇā ekaccasassatikā ekaccaasassatikā ekaccaṃ sassataṃ ekaccaṃ asassataṃ attānañca lokañca paññapenti catūhi vatthūhi. Ye hi keci, bhikkhave, samaṇā vā brāhmaṇā vā ekaccasassatikā ekaccaasassatikā ekaccaṃ sassataṃ ekaccaṃ asassataṃ attānañca lokañca paññapenti, sabbe te imeheva catūhi vatthūhi, etesaṃ vā aññatarena; natthi ito bahiddhā.</p><p><a id="p_6D_91" class="ms"></a><a class="msdiv" id="msdiv51"></a><a class="sc" id="dn1.86"></a>
Tayidaṃ, bhikkhave, tathāgato pajānāti:  ‘ime diṭṭhiṭṭhānā evaṅgahitā evaṃparāmaṭṭhā evaṅgatikā bhavanti evaṃabhisamparāyā’ti. Tañca tathāgato pajānāti, tato ca uttaritaraṃ pajānāti, tañca pajānanaṃ na parāmasati, aparāmasato cassa paccattaññeva nibbuti viditā. Vedanānaṃ samudayañca atthaṅgamañca assādañca ādīnavañca nissaraṇañca yathābhūtaṃ viditvā anupādāvimutto, bhikkhave, tathāgato.</p><p><a id="p_6D_92" class="ms"></a><a class="msdiv" id="msdiv52"></a><a class="sc" id="dn1.87"></a>
Ime kho te, bhikkhave, dhammā gambhīrā duddasā duranubodhā santā paṇītā atakkāvacarā nipuṇā paṇḍitavedanīyā, ye tathāgato sayaṃ abhiññā sacchikatvā pavedeti, yehi tathāgatassa yathābhuccaṃ vaṇṇaṃ sammā vadamānā vadeyyuṃ.</p><h4><a id="heading3.1.3" href="#menu3.1.3">3.1.3. Antānantavāda</a></h4><p><a id="p_6D_93" class="ms"></a><a class="msdiv" id="msdiv53"></a><a class="sc" id="dn1.88"></a>
Santi, bhikkhave, eke samaṇabrāhmaṇā antānantikā antānantaṃ lokassa paññapenti catūhi vatthūhi. Te ca bhonto samaṇabrāhmaṇā kimāgamma kimārabbha antānantikā antānantaṃ lokassa paññapenti catūhi vatthūhi?</p><p><a id="p_6D_94" class="ms"></a><a class="msdiv" id="msdiv54"></a><a class="sc" id="dn1.89"></a>
Idha, bhikkhave, ekacco samaṇo vā brāhmaṇo vā ātappamanvāya padhānamanvāya anuyogamanvāya appamādamanvāya sammāmanasikāramanvāya tathārūpaṃ cetosamādhiṃ phusati, yathāsamāhite citte antasaññī lokasmiṃ viharati.</p><p><a id="p_6D_95" class="ms"></a><a class="sc" id="dn1.90"></a>
So evamāha:  ‘antavā ayaṃ loko parivaṭumo. Taṃ kissa hetu? Ahañhi ātappamanvāya padhānamanvāya anuyogamanvāya appamādamanvāya sammāmanasikāramanvāya tathārūpaṃ cetosamādhiṃ phusāmi, yathāsamāhite citte antasaññī lokasmiṃ viharāmi. Imināmahaṃ etaṃ jānāmi:  “yathā antavā ayaṃ loko parivaṭumo”’ti. Idaṃ, bhikkhave, paṭhamaṃ ṭhānaṃ, yaṃ āgamma yaṃ ārabbha eke samaṇabrāhmaṇā antānantikā antānantaṃ lokassa paññapenti. (1: <span class="italic">9</span> )</p><p><a id="p_6D_96" class="ms"></a><a class="msdiv" id="msdiv55"></a><a class="sc" id="dn1.91"></a>
Dutiye ca bhonto samaṇabrāhmaṇā kimāgamma kimārabbha antānantikā antānantaṃ lokassa paññapenti? Idha, bhikkhave, ekacco samaṇo vā brāhmaṇo vā ātappamanvāya padhānamanvāya anuyogamanvāya appamādamanvāya sammāmanasikāramanvāya tathārūpaṃ cetosamādhiṃ phusati, yathāsamāhite citte anantasaññī lokasmiṃ viharati.</p><p><a id="p_6D_97" class="ms"></a><a class="sc" id="dn1.92"></a>
So evamāha:  ‘ananto ayaṃ loko apariyanto. Ye te samaṇabrāhmaṇā evamāhaṃsu:  “antavā ayaṃ loko parivaṭumo”ti, tesaṃ musā. Ananto ayaṃ loko apariyanto. Taṃ kissa hetu? Ahañhi ātappamanvāya padhānamanvāya anuyogamanvāya appamādamanvāya sammāmanasikāramanvāya tathārūpaṃ cetosamādhiṃ phusāmi, yathāsamāhite citte anantasaññī lokasmiṃ viharāmi. Imināmahaṃ etaṃ jānāmi:  “yathā ananto ayaṃ loko apariyanto”’ti. Idaṃ, bhikkhave, dutiyaṃ ṭhānaṃ, yaṃ āgamma yaṃ ārabbha eke samaṇabrāhmaṇā antānantikā antānantaṃ lokassa paññapenti. (2: <span class="italic">10</span> )</p><p><a id="p_6D_98" class="ms"></a><a class="msdiv" id="msdiv56"></a><a class="sc" id="dn1.93"></a>
Tatiye ca bhonto samaṇabrāhmaṇā kimāgamma kimārabbha antānantikā antānantaṃ lokassa paññapenti? Idha, bhikkhave, ekacco samaṇo vā brāhmaṇo vā ātappamanvāya padhānamanvāya anuyogamanvāya appamādamanvāya sammāmanasikāramanvāya tathārūpaṃ cetosamādhiṃ phusati, yathāsamāhite citte uddhamadho antasaññī lokasmiṃ viharati, tiriyaṃ anantasaññī.</p><p><a id="p_6D_99" class="ms"></a><a class="sc" id="dn1.94"></a>
So evamāha:  ‘antavā ca ayaṃ loko ananto ca. Ye te samaṇabrāhmaṇā evamāhaṃsu:  “antavā ayaṃ loko parivaṭumo”ti, tesaṃ musā. Yepi te samaṇabrāhmaṇā evamāhaṃsu:  “ananto ayaṃ loko apariyanto”ti, tesampi musā. Antavā ca ayaṃ loko ananto ca. Taṃ kissa hetu? Ahañhi ātappamanvāya padhānamanvāya anuyogamanvāya appamādamanvāya sammāmanasikāramanvāya tathārūpaṃ cetosamādhiṃ phusāmi, yathāsamāhite citte uddhamadho antasaññī lokasmiṃ viharāmi, tiriyaṃ anantasaññī. Imināmahaṃ etaṃ jānāmi:  “yathā antavā ca ayaṃ loko ananto cā”’ti. Idaṃ, bhikkhave, tatiyaṃ ṭhānaṃ, yaṃ āgamma yaṃ ārabbha eke samaṇabrāhmaṇā antānantikā antānantaṃ lokassa paññapenti. (3: <span class="italic">11</span> )</p><p><a id="p_6D_100" class="ms"></a><a class="msdiv" id="msdiv57"></a><a class="sc" id="dn1.95"></a>
Catutthe ca bhonto samaṇabrāhmaṇā kimāgamma kimārabbha antānantikā antānantaṃ lokassa paññapenti? Idha, bhikkhave, ekacco samaṇo vā brāhmaṇo vā takkī hoti vīmaṃsī. So takkapariyāhataṃ vīmaṃsānucaritaṃ sayampaṭibhānaṃ evamāha:  ‘nevāyaṃ loko antavā, na panānanto. Ye te samaṇabrāhmaṇā evamāhaṃsu:  “antavā ayaṃ loko parivaṭumo”ti, tesaṃ musā. Yepi te samaṇabrāhmaṇā evamāhaṃsu:  “ananto ayaṃ loko apariyanto”ti, tesampi musā. Yepi te samaṇabrāhmaṇā evamāhaṃsu:  “antavā ca ayaṃ loko ananto cā”ti, tesampi musā. Nevāyaṃ loko antavā, na panānanto’ti. Idaṃ, bhikkhave, catutthaṃ ṭhānaṃ, yaṃ āgamma yaṃ ārabbha eke samaṇabrāhmaṇā antānantikā antānantaṃ lokassa paññapenti. (4: <span class="italic">12</span> )</p><p><a id="p_6D_101" class="ms"></a><a class="msdiv" id="msdiv58"></a><a class="sc" id="dn1.96"></a>
Imehi kho te, bhikkhave, samaṇabrāhmaṇā antānantikā antānantaṃ lokassa paññapenti catūhi vatthūhi. Ye hi keci, bhikkhave, samaṇā vā brāhmaṇā vā antānantikā antānantaṃ lokassa paññapenti, sabbe te imeheva catūhi vatthūhi, etesaṃ vā aññatarena; natthi ito bahiddhā.</p><p><a id="p_6D_102" class="ms"></a><a class="msdiv" id="msdiv59"></a><a class="sc" id="dn1.97"></a>
Tayidaṃ, bhikkhave, tathāgato pajānāti:  ‘ime diṭṭhiṭṭhānā evaṅgahitā evaṃparāmaṭṭhā evaṅgatikā bhavanti evaṃabhisamparāyā’ti. Tañca tathāgato pajānāti, tato ca uttaritaraṃ pajānāti, tañca pajānanaṃ na parāmasati, aparāmasato cassa paccattaññeva nibbuti viditā. Vedanānaṃ samudayañca atthaṅgamañca assādañca ādīnavañca nissaraṇañca yathābhūtaṃ viditvā anupādāvimutto, bhikkhave, tathāgato.</p><p><a id="p_6D_103" class="ms"></a><a class="msdiv" id="msdiv60"></a><a class="sc" id="dn1.98"></a>
Ime kho te, bhikkhave, dhammā gambhīrā duddasā duranubodhā santā paṇītā atakkāvacarā nipuṇā paṇḍitavedanīyā, ye tathāgato sayaṃ abhiññā sacchikatvā pavedeti, yehi tathāgatassa yathābhuccaṃ vaṇṇaṃ sammā vadamānā vadeyyuṃ.</p><h4><a id="heading3.1.4" href="#menu3.1.4">3.1.4. Amarāvikkhepavāda</a></h4><p><a id="p_6D_104" class="ms"></a><a class="msdiv" id="msdiv61"></a><a class="sc" id="dn1.99"></a>
Santi, bhikkhave, eke samaṇabrāhmaṇā amarāvikkhepikā, tattha tattha pañhaṃ puṭṭhā samānā vācāvikkhepaṃ āpajjanti amarāvikkhepaṃ catūhi vatthūhi. Te ca bhonto samaṇabrāhmaṇā kimāgamma kimārabbha amarāvikkhepikā tattha tattha pañhaṃ puṭṭhā samānā vācāvikkhepaṃ āpajjanti amarāvikkhepaṃ catūhi vatthūhi?</p><p><a id="p_6D_105" class="ms"></a><a class="msdiv" id="msdiv62"></a><a class="sc" id="dn1.100"></a>
Idha, bhikkhave, ekacco samaṇo vā brāhmaṇo vā ‘idaṃ kusalan’ti yathābhūtaṃ nappajānāti, ‘idaṃ akusalan’ti yathābhūtaṃ nappajānāti. Tassa evaṃ hoti:  ‘ahaṃ kho “idaṃ kusalan”ti yathābhūtaṃ nappajānāmi, “idaṃ akusalan”ti yathābhūtaṃ nappajānāmi. Ahañce kho pana “idaṃ kusalan”ti yathābhūtaṃ appajānanto, “idaṃ akusalan”ti yathābhūtaṃ appajānanto, “idaṃ kusalan”ti vā byākareyyaṃ, “idaṃ akusalan”ti vā byākareyyaṃ, taṃ mamassa musā. Yaṃ mamassa musā, so mamassa vighāto. Yo mamassa vighāto so mamassa antarāyo’ti. Iti so musāvādabhayā musāvādaparijegucchā nevidaṃ kusalanti byākaroti, na panidaṃ akusalanti byākaroti, tattha tattha pañhaṃ puṭṭho samāno vācāvikkhepaṃ āpajjati amarāvikkhepaṃ:  ‘evantipi me no; tathātipi me no; aññathātipi me no; notipi me no; no notipi me no’ti. Idaṃ, bhikkhave, paṭhamaṃ ṭhānaṃ, yaṃ āgamma yaṃ ārabbha eke samaṇabrāhmaṇā amarāvikkhepikā tattha tattha pañhaṃ puṭṭhā samānā vācāvikkhepaṃ āpajjanti amarāvikkhepaṃ. (1: <span class="italic">13</span> )</p><p><a id="p_6D_106" class="ms"></a><a class="msdiv" id="msdiv63"></a><a class="sc" id="dn1.101"></a>
Dutiye ca bhonto samaṇabrāhmaṇā kimāgamma kimārabbha amarāvikkhepikā tattha tattha pañhaṃ puṭṭhā samānā vācāvikkhepaṃ āpajjanti amarāvikkhepaṃ? Idha, bhikkhave, ekacco samaṇo vā brāhmaṇo vā ‘idaṃ kusalan’ti yathābhūtaṃ nappajānāti, ‘idaṃ akusalan’ti yathābhūtaṃ nappajānāti. Tassa evaṃ hoti:  ‘ahaṃ kho “idaṃ kusalan”ti yathābhūtaṃ nappajānāmi, “idaṃ akusalan”ti yathābhūtaṃ nappajānāmi. Ahañce kho pana “idaṃ kusalan”ti yathābhūtaṃ appajānanto, “idaṃ akusalan”ti yathābhūtaṃ appajānanto, “idaṃ kusalan”ti vā byākareyyaṃ, “idaṃ akusalan”ti vā byākareyyaṃ, tattha me assa chando vā rāgo vā doso vā paṭigho vā. <span class="var" data-mula="&lt;strong&gt;Ms. 6D:106(dn1:):&lt;/strong&gt;...doso vā paṭigho vā. Yattha* me assa chando vā rāgo...&lt;br&gt;" data-content="&lt;strong&gt;(?): &lt;/strong&gt;yo">Yattha</span> me assa chando vā rāgo vā doso vā paṭigho vā, taṃ mamassa upādānaṃ. Yaṃ mamassa upādānaṃ, so mamassa vighāto. Yo mamassa vighāto, so mamassa antarāyo’ti. Iti so upādānabhayā upādānaparijegucchā nevidaṃ kusalanti byākaroti, na panidaṃ akusalanti byākaroti, tattha tattha pañhaṃ puṭṭho samāno vācāvikkhepaṃ āpajjati amarāvikkhepaṃ:  ‘evantipi me no; tathātipi me no; aññathātipi me no; notipi me no; no notipi me no’ti. Idaṃ, bhikkhave, dutiyaṃ ṭhānaṃ, yaṃ āgamma yaṃ ārabbha eke samaṇabrāhmaṇā amarāvikkhepikā tattha tattha pañhaṃ puṭṭhā samānā vācāvikkhepaṃ āpajjanti amarāvikkhepaṃ. (2: <span class="italic">14</span> )</p><p><a id="p_6D_107" class="ms"></a><a class="msdiv" id="msdiv64"></a><a class="sc" id="dn1.102"></a>
Tatiye ca bhonto samaṇabrāhmaṇā kimāgamma kimārabbha amarāvikkhepikā tattha tattha pañhaṃ puṭṭhā samānā vācāvikkhepaṃ āpajjanti amarāvikkhepaṃ? Idha, bhikkhave, ekacco samaṇo vā brāhmaṇo vā ‘idaṃ kusalan’ti yathābhūtaṃ nappajānāti, ‘idaṃ akusalan’ti yathābhūtaṃ nappajānāti. Tassa evaṃ hoti:  ‘ahaṃ kho “idaṃ kusalan”ti yathābhūtaṃ nappajānāmi, “idaṃ akusalan”ti yathābhūtaṃ nappajānāmi. Ahañce kho pana “idaṃ kusalan”ti yathābhūtaṃ appajānanto “idaṃ akusalan”ti yathābhūtaṃ appajānanto “idaṃ kusalan”ti vā byākareyyaṃ, “idaṃ akusalan”ti vā byākareyyaṃ; santi hi kho samaṇabrāhmaṇā paṇḍitā nipuṇā kataparappavādā vālavedhirūpā, te <span class="var" data-mula="&lt;strong&gt;Ms. 6D:107(dn1:):&lt;/strong&gt;...kataparappavādā vālavedhirūpā, te bhindantā* maññe caranti paññāgatena diṭṭhigatāni...&lt;br&gt;" data-content="&lt;strong&gt;(sī. pā1.): &lt;/strong&gt;vobhindantā">bhindantā</span> maññe caranti paññāgatena diṭṭhigatāni, te maṃ tattha samanuyuñjeyyuṃ samanugāheyyuṃ samanubhāseyyuṃ. Ye maṃ tattha samanuyuñjeyyuṃ samanugāheyyuṃ samanubhāseyyuṃ, tesāhaṃ na sampāyeyyaṃ. Yesāhaṃ na sampāyeyyaṃ, so mamassa vighāto. Yo mamassa vighāto, so mamassa antarāyo’ti. Iti so anuyogabhayā anuyogaparijegucchā nevidaṃ kusalanti byākaroti, na panidaṃ akusalanti byākaroti, tattha tattha pañhaṃ puṭṭho samāno vācāvikkhepaṃ āpajjati amarāvikkhepaṃ:  ‘evantipi me no; tathātipi me no; aññathātipi me no; notipi me no; no notipi me no’ti. Idaṃ, bhikkhave, tatiyaṃ ṭhānaṃ, yaṃ āgamma yaṃ ārabbha eke samaṇabrāhmaṇā amarāvikkhepikā tattha tattha pañhaṃ puṭṭhā samānā vācāvikkhepaṃ āpajjanti amarāvikkhepaṃ. (3: <span class="italic">15</span> )</p><p><a id="p_6D_108" class="ms"></a><a class="msdiv" id="msdiv65"></a><a class="sc" id="dn1.103"></a>
Catutthe ca bhonto samaṇabrāhmaṇā kimāgamma kimārabbha amarāvikkhepikā tattha tattha pañhaṃ puṭṭhā samānā vācāvikkhepaṃ āpajjanti amarāvikkhepaṃ? Idha, bhikkhave, ekacco samaṇo vā brāhmaṇo vā mando hoti momūho. So mandattā momūhattā tattha tattha pañhaṃ puṭṭho samāno vācāvikkhepaṃ āpajjati amarāvikkhepaṃ:  ‘atthi paro loko’ti iti ce maṃ pucchasi, ‘atthi paro loko’ti iti ce me assa, ‘atthi paro loko’ti iti te naṃ byākareyyaṃ, ‘evantipi me no, tathātipi me no, aññathātipi me no, notipi me no, no notipi me no’ti. ‘Natthi paro loko … pe … ‘atthi ca natthi ca paro loko … pe … ‘nevatthi na natthi paro loko … pe … ‘atthi sattā opapātikā … pe … ‘natthi sattā opapātikā … pe … ‘atthi ca natthi ca sattā opapātikā … pe … ‘nevatthi na natthi sattā opapātikā … pe … ‘atthi<span class="var" data-mula="&lt;strong&gt;Ms. 6D:108(dn1:):&lt;/strong&gt;...sattā opapātikā atthi sukatadukkaṭānaṃ* kammānaṃ phalaṃ vipāko natthi...&lt;br&gt;" data-content="&lt;strong&gt;(sī. syā1-3. kaṃ.): &lt;/strong&gt;sukaṭadukkaṭānaṃ&lt;br&gt;&lt;strong&gt;(pā1.): &lt;/strong&gt; sukatadukkatānaṃ"> sukatadukkaṭānaṃ</span> kammānaṃ phalaṃ vipāko … pe … ‘natthi sukatadukkaṭānaṃ kammānaṃ phalaṃ vipāko … pe … ‘atthi ca natthi ca sukatadukkaṭānaṃ kammānaṃ phalaṃ vipāko … pe … ‘nevatthi na natthi sukatadukkaṭānaṃ kammānaṃ phalaṃ vipāko … pe … ‘hoti tathāgato paraṃ maraṇā … pe … ‘na hoti tathāgato paraṃ maraṇā … pe … ‘hoti ca na ca<span class="var" data-mula="&lt;strong&gt;Ms. 6D:108(dn1:):&lt;/strong&gt;...hoti ca na ca hoti* tathāgato paraṃ maraṇā ...&lt;br&gt;" data-content="&lt;strong&gt;(sī. pā1. ka.-ma.): &lt;/strong&gt;hoti ca na hoti ca"> hoti</span> tathāgato paraṃ maraṇā … pe … ‘neva hoti na na hoti tathāgato paraṃ maraṇā’ti iti ce maṃ pucchasi, ‘neva hoti na na hoti tathāgato paraṃ maraṇā’ti iti ce me assa, ‘neva hoti na na hoti tathāgato paraṃ maraṇā’ti iti te naṃ byākareyyaṃ, ‘evantipi me no, tathātipi me no, aññathātipi me no, notipi me no, no notipi me no’ti. Idaṃ, bhikkhave, catutthaṃ ṭhānaṃ, yaṃ āgamma yaṃ ārabbha eke samaṇabrāhmaṇā amarāvikkhepikā tattha tattha pañhaṃ puṭṭhā samānā vācāvikkhepaṃ āpajjanti amarāvikkhepaṃ. (4: <span class="italic">16</span> )</p><p><a id="p_6D_109" class="ms"></a><a class="msdiv" id="msdiv66"></a><a class="sc" id="dn1.104"></a>
Imehi kho te, bhikkhave, samaṇabrāhmaṇā amarāvikkhepikā tattha tattha pañhaṃ puṭṭhā samānā vācāvikkhepaṃ āpajjanti amarāvikkhepaṃ catūhi vatthūhi. Ye hi keci, bhikkhave, samaṇā vā brāhmaṇā vā amarāvikkhepikā tattha tattha pañhaṃ puṭṭhā samānā vācāvikkhepaṃ āpajjanti amarāvikkhepaṃ, sabbe te imeheva catūhi vatthūhi, etesaṃ vā aññatarena, natthi ito bahiddhā … pe … yehi tathāgatassa yathābhuccaṃ vaṇṇaṃ sammā vadamānā vadeyyuṃ.</p><h4><a id="heading3.1.5" href="#menu3.1.5">3.1.5. Adhiccasamuppannavāda</a></h4><p><a id="p_6D_110" class="ms"></a><a class="msdiv" id="msdiv67"></a><a class="sc" id="dn1.105"></a>
Santi, bhikkhave, eke samaṇabrāhmaṇā adhiccasamuppannikā adhiccasamuppannaṃ attānañca lokañca paññapenti dvīhi vatthūhi. Te ca bhonto samaṇabrāhmaṇā kimāgamma kimārabbha adhiccasamuppannikā adhiccasamuppannaṃ attānañca lokañca paññapenti dvīhi vatthūhi?</p><p><a id="p_6D_111" class="ms"></a><a class="msdiv" id="msdiv68"></a><a class="sc" id="dn1.106"></a>
Santi, bhikkhave, asaññasattā nāma devā. Saññuppādā ca pana te devā tamhā kāyā cavanti. Ṭhānaṃ kho panetaṃ, bhikkhave, vijjati, yaṃ aññataro satto tamhā kāyā cavitvā itthattaṃ āgacchati. Itthattaṃ āgato samāno agārasmā anagāriyaṃ pabbajati. Agārasmā anagāriyaṃ pabbajito samāno ātappamanvāya padhānamanvāya anuyogamanvāya appamādamanvāya sammāmanasikāramanvāya tathārūpaṃ cetosamādhiṃ phusati, yathāsamāhite citte saññuppādaṃ anussarati, tato paraṃ nānussarati. So evamāha:  ‘adhiccasamuppanno attā ca loko ca. Taṃ kissa hetu? Ahañhi pubbe nāhosiṃ, somhi etarahi ahutvā santatāya pariṇato’ti. Idaṃ, bhikkhave, paṭhamaṃ ṭhānaṃ, yaṃ āgamma yaṃ ārabbha eke samaṇabrāhmaṇā adhiccasamuppannikā adhiccasamuppannaṃ attānañca lokañca paññapenti. (1: <span class="italic">17</span> )</p><p><a id="p_6D_112" class="ms"></a><a class="msdiv" id="msdiv69"></a><a class="sc" id="dn1.107"></a>
Dutiye ca bhonto samaṇabrāhmaṇā kimāgamma kimārabbha adhiccasamuppannikā adhiccasamuppannaṃ attānañca lokañca paññapenti? Idha, bhikkhave, ekacco samaṇo vā brāhmaṇo vā takkī hoti vīmaṃsī. So takkapariyāhataṃ vīmaṃsānucaritaṃ sayampaṭibhānaṃ evamāha:  ‘adhiccasamuppanno attā ca loko cā’ti. Idaṃ, bhikkhave, dutiyaṃ ṭhānaṃ, yaṃ āgamma yaṃ ārabbha eke samaṇabrāhmaṇā adhiccasamuppannikā adhiccasamuppannaṃ attānañca lokañca paññapenti. (2: <span class="italic">18</span> )</p><p><a id="p_6D_113" class="ms"></a><a class="msdiv" id="msdiv70"></a><a class="sc" id="dn1.108"></a>
Imehi kho te, bhikkhave, samaṇabrāhmaṇā adhiccasamuppannikā adhiccasamuppannaṃ attānañca lokañca paññapenti dvīhi vatthūhi. Ye hi keci, bhikkhave, samaṇā vā brāhmaṇā vā adhiccasamuppannikā adhiccasamuppannaṃ attānañca lokañca paññapenti, sabbe te imeheva dvīhi vatthūhi, etesaṃ vā aññatarena, natthi ito bahiddhā … pe … yehi tathāgatassa yathābhuccaṃ vaṇṇaṃ sammā vadamānā vadeyyuṃ.</p><p><a id="p_6D_114" class="ms"></a><a class="msdiv" id="msdiv71"></a><a class="sc" id="dn1.109"></a>
Imehi kho te, bhikkhave, samaṇabrāhmaṇā pubbantakappikā pubbantānudiṭṭhino pubbantaṃ ārabbha anekavihitāni adhimuttipadāni abhivadanti aṭṭhārasahi vatthūhi. Ye hi keci, bhikkhave, samaṇā vā brāhmaṇā vā pubbantakappikā pubbantānudiṭṭhino pubbantamārabbha anekavihitāni adhimuttipadāni abhivadanti, sabbe te imeheva aṭṭhārasahi vatthūhi, etesaṃ vā aññatarena, natthi ito bahiddhā.</p><p><a id="p_6D_115" class="ms"></a><a class="msdiv" id="msdiv72"></a><a class="sc" id="dn1.110"></a>
Tayidaṃ, bhikkhave, tathāgato pajānāti:  ‘ime diṭṭhiṭṭhānā evaṅgahitā evaṃparāmaṭṭhā evaṅgatikā bhavanti evaṃabhisamparāyā’ti. Tañca tathāgato pajānāti, tato ca uttaritaraṃ pajānāti, tañca pajānanaṃ na parāmasati, aparāmasato cassa paccattaññeva nibbuti viditā. Vedanānaṃ samudayañca atthaṅgamañca assādañca ādīnavañca nissaraṇañca yathābhūtaṃ viditvā anupādāvimutto, bhikkhave, tathāgato.</p><p><a id="p_6D_116" class="ms"></a><a class="msdiv" id="msdiv73"></a><a class="sc" id="dn1.111"></a>
Ime kho te, bhikkhave, dhammā gambhīrā duddasā duranubodhā santā paṇītā atakkāvacarā nipuṇā paṇḍitavedanīyā, ye tathāgato sayaṃ abhiññā sacchikatvā pavedeti, yehi tathāgatassa yathābhuccaṃ vaṇṇaṃ sammā vadamānā vadeyyuṃ.</p>
<p class="endsection">Dutiyabhāṇavāro.</p><h3><a id="heading3.2" href="#menu3.2">3.2. Aparantakappika</a></h3><p><a id="p_6D_118" class="ms"></a><a class="msdiv" id="msdiv74"></a><a class="sc" id="dn1.112"></a>
Santi, bhikkhave, eke samaṇabrāhmaṇā aparantakappikā aparantānudiṭṭhino, aparantaṃ ārabbha anekavihitāni adhimuttipadāni abhivadanti <span class="var" data-mula="&lt;strong&gt;Ms. 6D:118(dn1:):&lt;/strong&gt;...ārabbha anekavihitāni adhimuttipadāni abhivadanti catucattārīsāya* vatthūhi. Te ca bhonto ...&lt;br&gt;" data-content="&lt;strong&gt;(syā1-3. kaṃ.): &lt;/strong&gt;catucattāḷīsāya">catucattārīsāya</span> vatthūhi. Te ca bhonto samaṇabrāhmaṇā kimāgamma kimārabbha aparantakappikā aparantānudiṭṭhino aparantaṃ ārabbha anekavihitāni adhimuttipadāni abhivadanti catucattārīsāya vatthūhi?</p><h4><a id="heading3.2.1" href="#menu3.2.1">3.2.1. Saññīvāda</a></h4><p><a id="p_6D_119" class="ms"></a><a class="msdiv" id="msdiv75"></a><a class="sc" id="dn1.113"></a>
Santi, bhikkhave, eke samaṇabrāhmaṇā uddhamāghātanikā saññīvādā uddhamāghātanaṃ saññiṃ attānaṃ paññapenti soḷasahi vatthūhi. Te ca bhonto samaṇabrāhmaṇā kimāgamma kimārabbha uddhamāghātanikā saññīvādā uddhamāghātanaṃ saññiṃ attānaṃ paññapenti soḷasahi vatthūhi?</p><p><a id="p_6D_120" class="ms"></a><a class="msdiv" id="msdiv76"></a><a class="sc" id="dn1.114"></a>
‘Rūpī attā hoti arogo paraṃ maraṇā saññī’ti naṃ paññapenti. (1: <span class="italic">19</span> )</p><p><a id="p_6D_121" class="ms"></a><a class="sc" id="dn1.115"></a>
‘Arūpī attā hoti arogo paraṃ maraṇā saññī’ti naṃ paññapenti. (2: <span class="italic">20</span> )</p><p><a id="p_6D_122" class="ms"></a><a class="sc" id="dn1.116"></a>
‘Rūpī ca arūpī ca attā hoti … pe …. (3: <span class="italic">21</span> )</p><p><a id="p_6D_123" class="ms"></a><a class="sc" id="dn1.117"></a>
‘Nevarūpī nārūpī attā hoti …. (4: <span class="italic">22</span> )</p><p><a id="p_6D_124" class="ms"></a><a class="sc" id="dn1.118"></a>
‘Antavā attā hoti …. (5: <span class="italic">23</span> )</p><p><a id="p_6D_125" class="ms"></a><a class="sc" id="dn1.119"></a>
‘Anantavā attā hoti …. (6: <span class="italic">24</span> )</p><p><a id="p_6D_126" class="ms"></a><a class="sc" id="dn1.120"></a>
‘Antavā ca anantavā ca attā hoti …. (7: <span class="italic">25</span> )</p><p><a id="p_6D_127" class="ms"></a><a class="sc" id="dn1.121"></a>
‘Nevantavā nānantavā attā hoti …. (8: <span class="italic">26</span> )</p><p><a id="p_6D_128" class="ms"></a><a class="sc" id="dn1.122"></a>
‘Ekattasaññī attā hoti …. (9: <span class="italic">27</span> )</p><p><a id="p_6D_129" class="ms"></a><a class="sc" id="dn1.123"></a>
‘Nānattasaññī attā hoti …. (10: <span class="italic">28</span> )</p><p><a id="p_6D_130" class="ms"></a><a class="sc" id="dn1.124"></a>
‘Parittasaññī attā hoti …. (11: <span class="italic">29</span> )</p><p><a id="p_6D_131" class="ms"></a><a class="sc" id="dn1.125"></a>
‘Appamāṇasaññī attā hoti …. (12: <span class="italic">30</span> )</p><p><a id="p_6D_132" class="ms"></a><a class="sc" id="dn1.126"></a>
‘Ekantasukhī attā hoti …. (13: <span class="italic">31</span> )</p><p><a id="p_6D_133" class="ms"></a><a class="sc" id="dn1.127"></a>
‘Ekantadukkhī attā hoti …. (14: <span class="italic">32</span> )</p><p><a id="p_6D_134" class="ms"></a><a class="sc" id="dn1.128"></a>
‘Sukhadukkhī attā hoti …. (15: <span class="italic">33</span> )</p><p><a id="p_6D_135" class="ms"></a><a class="sc" id="dn1.129"></a>
‘Adukkhamasukhī attā hoti arogo paraṃ maraṇā saññī’ti naṃ paññapenti. (16: <span class="italic">34</span> )</p><p><a id="p_6D_136" class="ms"></a><a class="msdiv" id="msdiv77"></a><a class="sc" id="dn1.130"></a>
Imehi kho te, bhikkhave, samaṇabrāhmaṇā uddhamāghātanikā saññīvādā uddhamāghātanaṃ saññiṃ attānaṃ paññapenti soḷasahi vatthūhi. Ye hi keci, bhikkhave, samaṇā vā brāhmaṇā vā uddhamāghātanikā saññīvādā uddhamāghātanaṃ saññiṃ attānaṃ paññapenti, sabbe te imeheva soḷasahi vatthūhi, etesaṃ vā aññatarena, natthi ito bahiddhā … pe … yehi tathāgatassa yathābhuccaṃ vaṇṇaṃ sammā vadamānā vadeyyuṃ.</p><h4><a id="heading3.2.2" href="#menu3.2.2">3.2.2. Asaññīvāda</a></h4><p><a id="p_6D_137" class="ms"></a><a class="msdiv" id="msdiv78"></a><a class="sc" id="dn1.131"></a>
Santi, bhikkhave, eke samaṇabrāhmaṇā uddhamāghātanikā asaññīvādā uddhamāghātanaṃ asaññiṃ attānaṃ paññapenti aṭṭhahi vatthūhi. Te ca bhonto samaṇabrāhmaṇā kimāgamma kimārabbha uddhamāghātanikā asaññīvādā uddhamāghātanaṃ asaññiṃ attānaṃ paññapenti aṭṭhahi vatthūhi?</p><p><a id="p_6D_138" class="ms"></a><a class="msdiv" id="msdiv79"></a><a class="sc" id="dn1.132"></a>
‘Rūpī attā hoti arogo paraṃ maraṇā asaññī’ti naṃ paññapenti. (1: <span class="italic">35</span> )</p><p><a id="p_6D_139" class="ms"></a><a class="sc" id="dn1.133"></a>
‘Arūpī attā hoti arogo paraṃ maraṇā asaññī’ti naṃ paññapenti. (2: <span class="italic">36</span> )</p><p><a id="p_6D_140" class="ms"></a><a class="sc" id="dn1.134"></a>
‘Rūpī ca arūpī ca attā hoti … pe …. (3: <span class="italic">37</span> )</p><p><a id="p_6D_141" class="ms"></a><a class="sc" id="dn1.135"></a>
‘Nevarūpī nārūpī attā hoti …. (4: <span class="italic">38</span> )</p><p><a id="p_6D_142" class="ms"></a><a class="sc" id="dn1.136"></a>
‘Antavā attā hoti …. (5: <span class="italic">39</span> )</p><p><a id="p_6D_143" class="ms"></a><a class="sc" id="dn1.137"></a>
‘Anantavā attā hoti …. (6: <span class="italic">40</span> )</p><p><a id="p_6D_144" class="ms"></a><a class="sc" id="dn1.138"></a>
‘Antavā ca anantavā ca attā hoti …. (7: <span class="italic">41</span> )</p><p><a id="p_6D_145" class="ms"></a><a class="sc" id="dn1.139"></a>
‘Nevantavā nānantavā attā hoti arogo paraṃ maraṇā asaññī’ti naṃ paññapenti. (8: <span class="italic">42</span> )</p><p><a id="p_6D_146" class="ms"></a><a class="msdiv" id="msdiv80"></a><a class="sc" id="dn1.140"></a>
Imehi kho te, bhikkhave, samaṇabrāhmaṇā uddhamāghātanikā asaññīvādā uddhamāghātanaṃ asaññiṃ attānaṃ paññapenti aṭṭhahi vatthūhi. Ye hi keci, bhikkhave, samaṇā vā brāhmaṇā vā uddhamāghātanikā asaññīvādā uddhamāghātanaṃ asaññiṃ attānaṃ paññapenti, sabbe te imeheva aṭṭhahi vatthūhi, etesaṃ vā aññatarena, natthi ito bahiddhā … pe … yehi tathāgatassa yathābhuccaṃ vaṇṇaṃ sammā vadamānā vadeyyuṃ.</p><h4><a id="heading3.2.3" href="#menu3.2.3">3.2.3. Nevasaññīnāsaññīvāda</a></h4><p><a id="p_6D_147" class="ms"></a><a class="msdiv" id="msdiv81"></a><a class="sc" id="dn1.141"></a>
Santi, bhikkhave, eke samaṇabrāhmaṇā uddhamāghātanikā nevasaññīnāsaññīvādā, uddhamāghātanaṃ nevasaññīnāsaññiṃ attānaṃ paññapenti aṭṭhahi vatthūhi. Te ca bhonto samaṇabrāhmaṇā kimāgamma kimārabbha uddhamāghātanikā nevasaññīnāsaññīvādā uddhamāghātanaṃ nevasaññīnāsaññiṃ attānaṃ paññapenti aṭṭhahi vatthūhi?</p><p><a id="p_6D_148" class="ms"></a><a class="msdiv" id="msdiv82"></a><a class="sc" id="dn1.142"></a>
‘Rūpī attā hoti arogo paraṃ maraṇā nevasaññīnāsaññī’ti naṃ paññapenti. (1: <span class="italic">43</span> )</p><p><a id="p_6D_149" class="ms"></a><a class="sc" id="dn1.143"></a>
‘Arūpī attā hoti … pe …. (2: <span class="italic">44</span> )</p><p><a id="p_6D_150" class="ms"></a><a class="sc" id="dn1.144"></a>
‘Rūpī ca arūpī ca attā hoti …. (3: <span class="italic">45</span> )</p><p><a id="p_6D_151" class="ms"></a><a class="sc" id="dn1.145"></a>
‘Nevarūpī nārūpī attā hoti …. (4: <span class="italic">46</span> )</p><p><a id="p_6D_152" class="ms"></a><a class="sc" id="dn1.146"></a>
‘Antavā attā hoti …. (5: <span class="italic">47</span> )</p><p><a id="p_6D_153" class="ms"></a><a class="sc" id="dn1.147"></a>
‘Anantavā attā hoti …. (6: <span class="italic">48</span> )</p><p><a id="p_6D_154" class="ms"></a><a class="sc" id="dn1.148"></a>
‘Antavā ca anantavā ca attā hoti …. (7: <span class="italic">49</span> )</p><p><a id="p_6D_155" class="ms"></a><a class="sc" id="dn1.149"></a>
‘Nevantavā nānantavā attā hoti arogo paraṃ maraṇā nevasaññīnāsaññī’ti naṃ paññapenti. (8: <span class="italic">50</span> )</p><p><a id="p_6D_156" class="ms"></a><a class="msdiv" id="msdiv83"></a><a class="sc" id="dn1.150"></a>
Imehi kho te, bhikkhave, samaṇabrāhmaṇā uddhamāghātanikā nevasaññīnāsaññīvādā uddhamāghātanaṃ nevasaññīnāsaññiṃ attānaṃ paññapenti aṭṭhahi vatthūhi. Ye hi keci, bhikkhave, samaṇā vā brāhmaṇā vā uddhamāghātanikā nevasaññīnāsaññīvādā uddhamāghātanaṃ nevasaññīnāsaññiṃ attānaṃ paññapenti, sabbe te imeheva aṭṭhahi vatthūhi … pe … yehi tathāgatassa yathābhuccaṃ vaṇṇaṃ sammā vadamānā vadeyyuṃ.</p><h4><a id="heading3.2.4" href="#menu3.2.4">3.2.4. Ucchedavāda</a></h4><p><a id="p_6D_157" class="ms"></a><a class="msdiv" id="msdiv84"></a><a class="sc" id="dn1.151"></a>
Santi, bhikkhave, eke samaṇabrāhmaṇā ucchedavādā sato sattassa ucchedaṃ vināsaṃ vibhavaṃ paññapenti sattahi vatthūhi. Te ca bhonto samaṇabrāhmaṇā kimāgamma kimārabbha ucchedavādā sato sattassa ucchedaṃ vināsaṃ vibhavaṃ paññapenti sattahi vatthūhi?</p><p><a id="p_6D_158" class="ms"></a><a class="msdiv" id="msdiv85"></a><a class="sc" id="dn1.152"></a>
Idha, bhikkhave, ekacco samaṇo vā brāhmaṇo vā evaṃvādī hoti <span class="var" data-mula="&lt;strong&gt;Ms. 6D:158(dn1:):&lt;/strong&gt;...brāhmaṇo vā evaṃvādī hoti evaṃdiṭṭhi* yato kho, bho,...&lt;br&gt;" data-content="&lt;strong&gt;(sī. pā1. ka.-ma.): &lt;/strong&gt;evaṃdiṭṭhī">evaṃdiṭṭhi</span>:  ‘yato kho, bho, ayaṃ attā rūpī cātumahābhūtiko mātāpettikasambhavo kāyassa bhedā ucchijjati vinassati, na hoti paraṃ maraṇā, ettāvatā kho, bho, ayaṃ attā sammā samucchinno hotī’ti. Ittheke sato sattassa ucchedaṃ vināsaṃ vibhavaṃ paññapenti. (1: <span class="italic">51</span> )</p><p><a id="p_6D_159" class="ms"></a><a class="msdiv" id="msdiv86"></a><a class="sc" id="dn1.153"></a>
Tamañño evamāha:  ‘atthi kho, bho, eso attā, yaṃ tvaṃ vadesi, neso natthīti vadāmi; no ca kho, bho, ayaṃ attā ettāvatā sammā samucchinno hoti. Atthi kho, bho, añño attā dibbo rūpī kāmāvacaro<span class="var" data-mula="&lt;strong&gt;Ms. 6D:159(dn1:):&lt;/strong&gt;...attā dibbo rūpī kāmāvacaro kabaḷīkārāhārabhakkho*. Taṃ tvaṃ na jānāsi ...&lt;br&gt;" data-content="&lt;strong&gt;(sī. pā1.): &lt;/strong&gt;kabaliṅkārā&lt;br&gt;&lt;strong&gt;(syā1-3.): &lt;/strong&gt; kavaḷiṅkārā"> kabaḷīkārāhārabhakkho</span>. Taṃ tvaṃ na jānāsi na passasi. Tamahaṃ jānāmi passāmi. So kho, bho, attā yato kāyassa bhedā ucchijjati vinassati, na hoti paraṃ maraṇā, ettāvatā kho, bho, ayaṃ attā sammā samucchinno hotī’ti. Ittheke sato sattassa ucchedaṃ vināsaṃ vibhavaṃ paññapenti. (2: <span class="italic">52</span> )</p><p><a id="p_6D_160" class="ms"></a><a class="msdiv" id="msdiv87"></a><a class="sc" id="dn1.154"></a>
Tamañño evamāha:  ‘atthi kho, bho, eso attā, yaṃ tvaṃ vadesi, neso natthīti vadāmi; no ca kho, bho, ayaṃ attā ettāvatā sammā samucchinno hoti. Atthi kho, bho, añño attā dibbo rūpī manomayo sabbaṅgapaccaṅgī ahīnindriyo. Taṃ tvaṃ na jānāsi na passasi. Tamahaṃ jānāmi passāmi. So kho, bho, attā yato kāyassa bhedā ucchijjati vinassati, na hoti paraṃ maraṇā, ettāvatā kho, bho, ayaṃ attā sammā samucchinno hotī’ti. Ittheke sato sattassa ucchedaṃ vināsaṃ vibhavaṃ paññapenti. (3: <span class="italic">53</span> )</p><p><a id="p_6D_161" class="ms"></a><a class="msdiv" id="msdiv88"></a><a class="sc" id="dn1.155"></a>
Tamañño evamāha:  ‘atthi kho, bho, eso attā, yaṃ tvaṃ vadesi, neso natthīti vadāmi; no ca kho, bho, ayaṃ attā ettāvatā sammā samucchinno hoti. Atthi kho, bho, añño attā sabbaso rūpasaññānaṃ samatikkamā paṭighasaññānaṃ <span class="var" data-mula="&lt;strong&gt;Ms. 6D:161(dn1:):&lt;/strong&gt;...sabbaso rūpasaññānaṃ samatikkamā paṭighasaññānaṃ atthaṅgamā* nānattasaññānaṃ amanasikārā ananto ākāso...&lt;br&gt;" data-content="&lt;strong&gt;(sī. pā1.): &lt;/strong&gt;atthagamā">atthaṅgamā</span> nānattasaññānaṃ amanasikārā “ananto ākāso”ti ākāsānañcāyatanūpago. Taṃ tvaṃ na jānāsi na passasi. Tamahaṃ jānāmi passāmi. So kho, bho, attā yato kāyassa bhedā ucchijjati vinassati, na hoti paraṃ maraṇā, ettāvatā kho, bho, ayaṃ attā sammā samucchinno hotī’ti. Ittheke sato sattassa ucchedaṃ vināsaṃ vibhavaṃ paññapenti. (4: <span class="italic">54</span> )</p><p><a id="p_6D_162" class="ms"></a><a class="msdiv" id="msdiv89"></a><a class="sc" id="dn1.156"></a>
Tamañño evamāha:  ‘atthi kho, bho, eso attā yaṃ tvaṃ vadesi, neso natthīti vadāmi; no ca kho, bho, ayaṃ attā ettāvatā sammā samucchinno hoti. Atthi kho, bho, añño attā sabbaso ākāsānañcāyatanaṃ samatikkamma “anantaṃ viññāṇan”ti viññāṇañcāyatanūpago. Taṃ tvaṃ na jānāsi na passasi. Tamahaṃ jānāmi passāmi. So kho, bho, attā yato kāyassa bhedā ucchijjati vinassati, na hoti paraṃ maraṇā, ettāvatā kho, bho, ayaṃ attā sammā samucchinno hotī’ti. Ittheke sato sattassa ucchedaṃ vināsaṃ vibhavaṃ paññapenti. (5: <span class="italic">55</span> )</p><p><a id="p_6D_163" class="ms"></a><a class="msdiv" id="msdiv90"></a><a class="sc" id="dn1.157"></a>
Tamañño evamāha:  ‘atthi kho, bho, so attā, yaṃ tvaṃ vadesi, neso natthīti vadāmi; no ca kho, bho, ayaṃ attā ettāvatā sammā samucchinno hoti. Atthi kho, bho, añño attā sabbaso viññāṇañcāyatanaṃ samatikkamma “natthi kiñcī”ti ākiñcaññāyatanūpago. Taṃ tvaṃ na jānāsi na passasi. Tamahaṃ jānāmi passāmi. So kho, bho, attā yato kāyassa bhedā ucchijjati vinassati, na hoti paraṃ maraṇā, ettāvatā kho, bho, ayaṃ attā sammā samucchinno hotī’ti. Ittheke sato sattassa ucchedaṃ vināsaṃ vibhavaṃ paññapenti. (6: <span class="italic">56</span> )</p><p><a id="p_6D_164" class="ms"></a><a class="msdiv" id="msdiv91"></a><a class="sc" id="dn1.158"></a>
Tamañño evamāha:  ‘atthi kho, bho, eso attā, yaṃ tvaṃ vadesi, neso natthīti vadāmi; no ca kho, bho, ayaṃ attā ettāvatā sammā samucchinno hoti. Atthi kho, bho, añño attā sabbaso ākiñcaññāyatanaṃ samatikkamma “santametaṃ paṇītametan”ti nevasaññā­nāsaññā­yata­nūpago. Taṃ tvaṃ na jānāsi na passasi. Tamahaṃ jānāmi passāmi. So kho, bho, attā yato kāyassa bhedā ucchijjati vinassati, na hoti paraṃ maraṇā, ettāvatā kho, bho, ayaṃ attā sammā samucchinno hotī’ti. Ittheke sato sattassa ucchedaṃ vināsaṃ vibhavaṃ paññapenti. (7: <span class="italic">57</span> )</p><p><a id="p_6D_165" class="ms"></a><a class="msdiv" id="msdiv92"></a><a class="sc" id="dn1.159"></a>
Imehi kho te, bhikkhave, samaṇabrāhmaṇā ucchedavādā sato sattassa ucchedaṃ vināsaṃ vibhavaṃ paññapenti sattahi vatthūhi. Ye hi keci, bhikkhave, samaṇā vā brāhmaṇā vā ucchedavādā sato sattassa ucchedaṃ vināsaṃ vibhavaṃ paññapenti, sabbe te imeheva sattahi vatthūhi … pe … yehi tathāgatassa yathābhuccaṃ vaṇṇaṃ sammā vadamānā vadeyyuṃ.</p><h4><a id="heading3.2.5" href="#menu3.2.5">3.2.5. Diṭṭhadhammanibbānavāda</a></h4><p><a id="p_6D_166" class="ms"></a><a class="msdiv" id="msdiv93"></a><a class="sc" id="dn1.160"></a>
Santi, bhikkhave, eke samaṇabrāhmaṇā diṭṭhadhammanibbānavādā sato sattassa parama­diṭṭha­dhamma­nibbānaṃ paññapenti pañcahi vatthūhi. Te ca bhonto samaṇabrāhmaṇā kimāgamma kimārabbha diṭṭhadhammanibbānavādā sato sattassa parama­diṭṭha­dhamma­nibbānaṃ paññapenti pañcahi vatthūhi?</p><p><a id="p_6D_167" class="ms"></a><a class="msdiv" id="msdiv94"></a><a class="sc" id="dn1.161"></a>
Idha, bhikkhave, ekacco samaṇo vā brāhmaṇo vā evaṃvādī hoti evaṃdiṭṭhi:  ‘yato kho, bho, ayaṃ attā pañcahi kāmaguṇehi samappito samaṅgībhūto paricāreti, ettāvatā kho, bho, ayaṃ attā parama­diṭṭha­dhamma­nibbānaṃ patto hotī’ti. Ittheke sato sattassa parama­diṭṭha­dhamma­nibbānaṃ paññapenti. (1: <span class="italic">58</span> )</p><p><a id="p_6D_168" class="ms"></a><a class="msdiv" id="msdiv95"></a><a class="sc" id="dn1.162"></a>
Tamañño evamāha:  ‘atthi kho, bho, eso attā, yaṃ tvaṃ vadesi, neso natthīti vadāmi; no ca kho, bho, ayaṃ attā ettāvatā parama­diṭṭha­dhamma­nibbānaṃ patto hoti. Taṃ kissa hetu? Kāmā hi, bho, aniccā dukkhā vipariṇāmadhammā, tesaṃ vipariṇāmaññathābhāvā uppajjanti sokapa­ride­vadukkha­doma­nassu­pāyāsā. Yato kho, bho, ayaṃ attā vivicceva kāmehi vivicca akusalehi dhammehi savitakkaṃ savicāraṃ vivekajaṃ pītisukhaṃ paṭhamaṃ jhānaṃ upasampajja viharati, ettāvatā kho, bho, ayaṃ attā parama­diṭṭha­dhamma­nibbānaṃ patto hotī’ti. Ittheke sato sattassa parama­diṭṭha­dhamma­nibbānaṃ paññapenti. (2: <span class="italic">59</span> )</p><p><a id="p_6D_169" class="ms"></a><a class="msdiv" id="msdiv96"></a><a class="sc" id="dn1.163"></a>
Tamañño evamāha:  ‘atthi kho, bho, eso attā, yaṃ tvaṃ vadesi, neso natthīti vadāmi; no ca kho, bho, ayaṃ attā ettāvatā parama­diṭṭha­dhamma­nibbānaṃ patto hoti. Taṃ kissa hetu? Yadeva tattha vitakkitaṃ vicāritaṃ, etenetaṃ oḷārikaṃ akkhāyati. Yato kho, bho, ayaṃ attā vitakkavicārānaṃ vūpasamā ajjhattaṃ sampasādanaṃ cetaso ekodibhāvaṃ avitakkaṃ avicāraṃ samādhijaṃ pītisukhaṃ dutiyaṃ jhānaṃ upasampajja viharati, ettāvatā kho, bho, ayaṃ attā parama­diṭṭha­dhamma­nibbānaṃ patto hotī’ti. Ittheke sato sattassa parama­diṭṭha­dhamma­nibbānaṃ paññapenti. (3: <span class="italic">60</span> )</p><p><a id="p_6D_170" class="ms"></a><a class="msdiv" id="msdiv97"></a><a class="sc" id="dn1.164"></a>
Tamañño evamāha:  ‘atthi kho, bho, eso attā, yaṃ tvaṃ vadesi, neso natthīti vadāmi; no ca kho, bho, ayaṃ attā ettāvatā parama­diṭṭha­dhamma­nibbānaṃ patto hoti. Taṃ kissa hetu? Yadeva tattha pītigataṃ cetaso uppilāvitattaṃ, etenetaṃ oḷārikaṃ akkhāyati. Yato kho, bho, ayaṃ attā pītiyā ca virāgā upekkhako ca viharati, sato ca sampajāno, sukhañca kāyena paṭisaṃvedeti, yaṃ taṃ ariyā ācikkhanti “upekkhako satimā sukhavihārī”ti, tatiyaṃ jhānaṃ upasampajja viharati, ettāvatā kho, bho, ayaṃ attā parama­diṭṭha­dhamma­nibbānaṃ patto hotī’ti. Ittheke sato sattassa parama­diṭṭha­dhamma­nibbānaṃ paññapenti. (4: <span class="italic">61</span> )</p><p><a id="p_6D_171" class="ms"></a><a class="msdiv" id="msdiv98"></a><a class="sc" id="dn1.165"></a>
Tamañño evamāha:  ‘atthi kho, bho, eso attā, yaṃ tvaṃ vadesi, neso natthīti vadāmi; no ca kho, bho, ayaṃ attā ettāvatā parama­diṭṭha­dhamma­nibbānaṃ patto hoti. Taṃ kissa hetu? Yadeva tattha sukhamiti cetaso ābhogo, etenetaṃ oḷārikaṃ akkhāyati. Yato kho, bho, ayaṃ attā sukhassa ca pahānā dukkhassa ca pahānā pubbeva somanassadomanassānaṃ atthaṅgamā adukkhamasukhaṃ upekkhāsatipārisuddhiṃ catutthaṃ jhānaṃ upasampajja viharati, ettāvatā kho, bho, ayaṃ attā parama­diṭṭha­dhamma­nibbānaṃ patto hotī’ti. Ittheke sato sattassa parama­diṭṭha­dhamma­nibbānaṃ paññapenti. (5: <span class="italic">62</span> )</p><p><a id="p_6D_172" class="ms"></a><a class="msdiv" id="msdiv99"></a><a class="sc" id="dn1.166"></a>
Imehi kho te, bhikkhave, samaṇabrāhmaṇā diṭṭhadhammanibbānavādā sato sattassa parama­diṭṭha­dhamma­nibbānaṃ paññapenti pañcahi vatthūhi. Ye hi keci, bhikkhave, samaṇā vā brāhmaṇā vā diṭṭhadhammanibbānavādā sato sattassa parama­diṭṭha­dhamma­nibbānaṃ paññapenti, sabbe te imeheva pañcahi vatthūhi … pe … yehi tathāgatassa yathābhuccaṃ vaṇṇaṃ sammā vadamānā vadeyyuṃ.</p><p><a id="p_6D_173" class="ms"></a><a class="msdiv" id="msdiv100"></a><a class="sc" id="dn1.167"></a>
Imehi kho te, bhikkhave, samaṇabrāhmaṇā aparantakappikā aparantānudiṭṭhino aparantaṃ ārabbha anekavihitāni adhimuttipadāni abhivadanti catucattārīsāya vatthūhi. Ye hi keci, bhikkhave, samaṇā vā brāhmaṇā vā aparantakappikā aparantānudiṭṭhino aparantaṃ ārabbha anekavihitāni adhimuttipadāni abhivadanti, sabbe te imeheva catucattārīsāya vatthūhi … pe … yehi tathāgatassa yathābhuccaṃ vaṇṇaṃ sammā vadamānā vadeyyuṃ.</p><p><a id="p_6D_174" class="ms"></a><a class="msdiv" id="msdiv101"></a><a class="sc" id="dn1.168"></a>
Imehi kho te, bhikkhave, samaṇabrāhmaṇā pubbantakappikā ca aparantakappikā ca pubbantāparantakappikā ca pubbantā­parantā­nudiṭṭhino pubbantāparantaṃ ārabbha anekavihitāni adhimuttipadāni abhivadanti dvāsaṭṭhiyā vatthūhi.</p><p><a id="p_6D_175" class="ms"></a><a class="msdiv" id="msdiv102"></a><a class="sc" id="dn1.169"></a>
Ye hi keci, bhikkhave, samaṇā vā brāhmaṇā vā pubbantakappikā vā aparantakappikā vā pubbantāparantakappikā vā pubbantā­parantā­nudiṭṭhino pubbantāparantaṃ ārabbha anekavihitāni adhimuttipadāni abhivadanti, sabbe te imeheva dvāsaṭṭhiyā vatthūhi, etesaṃ vā aññatarena; natthi ito bahiddhā.</p><p><a id="p_6D_176" class="ms"></a><a class="msdiv" id="msdiv103"></a><a class="sc" id="dn1.170"></a>
Tayidaṃ, bhikkhave, tathāgato pajānāti:  ‘ime diṭṭhiṭṭhānā evaṅgahitā evaṃparāmaṭṭhā evaṅgatikā bhavanti evaṃabhisamparāyā’ti. Tañca tathāgato pajānāti, tato ca uttaritaraṃ pajānāti, tañca pajānanaṃ na parāmasati, aparāmasato cassa paccattaññeva nibbuti viditā. Vedanānaṃ samudayañca atthaṅgamañca assādañca ādīnavañca nissaraṇañca yathābhūtaṃ viditvā anupādāvimutto, bhikkhave, tathāgato.</p><p><a id="p_6D_177" class="ms"></a><a class="msdiv" id="msdiv104"></a><a class="sc" id="dn1.171"></a>
Ime kho te, bhikkhave, dhammā gambhīrā duddasā duranubodhā santā paṇītā atakkāvacarā nipuṇā paṇḍitavedanīyā, ye tathāgato sayaṃ abhiññā sacchikatvā pavedeti, yehi tathāgatassa yathābhuccaṃ vaṇṇaṃ sammā vadamānā vadeyyuṃ.</p><h2><a id="heading4" href="#menu4">4. Attālokapaññattivatthu</a></h2><h3><a id="heading4.1" href="#menu4.1">4.1. Paritassi­tavipphandi­tavāra</a></h3><p><a id="p_6D_178" class="ms"></a><a class="msdiv" id="msdiv105"></a><a class="sc" id="dn1.172"></a>
Tatra, bhikkhave, ye te samaṇabrāhmaṇā sassatavādā sassataṃ attānañca lokañca paññapenti catūhi vatthūhi, tadapi tesaṃ bhavataṃ samaṇabrāhmaṇānaṃ ajānataṃ apassataṃ vedayitaṃ taṇhāgatānaṃ paritassi­tavipphandi­tameva.</p><p><a id="p_6D_179" class="ms"></a><a class="msdiv" id="msdiv106"></a><a class="sc" id="dn1.173"></a>
Tatra, bhikkhave, ye te samaṇabrāhmaṇā ekaccasassatikā ekaccaasassatikā ekaccaṃ sassataṃ ekaccaṃ asassataṃ attānañca lokañca paññapenti catūhi vatthūhi, tadapi tesaṃ bhavataṃ samaṇabrāhmaṇānaṃ ajānataṃ apassataṃ vedayitaṃ taṇhāgatānaṃ paritassi­tavipphandi­tameva.</p><p><a id="p_6D_180" class="ms"></a><a class="msdiv" id="msdiv107"></a><a class="sc" id="dn1.174"></a>
Tatra, bhikkhave, ye te samaṇabrāhmaṇā antānantikā antānantaṃ lokassa paññapenti catūhi vatthūhi, tadapi tesaṃ bhavataṃ samaṇabrāhmaṇānaṃ ajānataṃ apassataṃ vedayitaṃ taṇhāgatānaṃ paritassi­tavipphandi­tameva.</p><p><a id="p_6D_181" class="ms"></a><a class="msdiv" id="msdiv108"></a><a class="sc" id="dn1.175"></a>
Tatra, bhikkhave, ye te samaṇabrāhmaṇā amarāvikkhepikā tattha tattha pañhaṃ puṭṭhā samānā vācāvikkhepaṃ āpajjanti amarāvikkhepaṃ catūhi vatthūhi, tadapi tesaṃ bhavataṃ samaṇabrāhmaṇānaṃ ajānataṃ apassataṃ vedayitaṃ taṇhāgatānaṃ paritassi­tavipphandi­tameva.</p><p><a id="p_6D_182" class="ms"></a><a class="msdiv" id="msdiv109"></a><a class="sc" id="dn1.176"></a>
Tatra, bhikkhave, ye te samaṇabrāhmaṇā adhiccasamuppannikā adhiccasamuppannaṃ attānañca lokañca paññapenti dvīhi vatthūhi, tadapi tesaṃ bhavataṃ samaṇabrāhmaṇānaṃ ajānataṃ apassataṃ vedayitaṃ taṇhāgatānaṃ paritassi­tavipphandi­tameva.</p><p><a id="p_6D_183" class="ms"></a><a class="msdiv" id="msdiv110"></a><a class="sc" id="dn1.177"></a>
Tatra, bhikkhave, ye te samaṇabrāhmaṇā pubbantakappikā pubbantānudiṭṭhino pubbantaṃ ārabbha anekavihitāni adhimuttipadāni abhivadanti aṭṭhārasahi vatthūhi, tadapi tesaṃ bhavataṃ samaṇabrāhmaṇānaṃ ajānataṃ apassataṃ vedayitaṃ taṇhāgatānaṃ paritassi­tavipphandi­tameva.</p><p><a id="p_6D_184" class="ms"></a><a class="msdiv" id="msdiv111"></a><a class="sc" id="dn1.178"></a>
Tatra, bhikkhave, ye te samaṇabrāhmaṇā uddhamāghātanikā saññīvādā uddhamāghātanaṃ saññiṃ attānaṃ paññapenti soḷasahi vatthūhi, tadapi tesaṃ bhavataṃ samaṇabrāhmaṇānaṃ ajānataṃ apassataṃ vedayitaṃ taṇhāgatānaṃ paritassi­tavipphandi­tameva.</p><p><a id="p_6D_185" class="ms"></a><a class="msdiv" id="msdiv112"></a><a class="sc" id="dn1.179"></a>
Tatra, bhikkhave, ye te samaṇabrāhmaṇā uddhamāghātanikā asaññīvādā uddhamāghātanaṃ asaññiṃ attānaṃ paññapenti aṭṭhahi vatthūhi, tadapi tesaṃ bhavataṃ samaṇabrāhmaṇānaṃ ajānataṃ apassataṃ vedayitaṃ taṇhāgatānaṃ paritassi­tavipphandi­tameva.</p><p><a id="p_6D_186" class="ms"></a><a class="msdiv" id="msdiv113"></a><a class="sc" id="dn1.180"></a>
Tatra, bhikkhave, ye te samaṇabrāhmaṇā uddhamāghātanikā nevasaññīnāsaññīvādā uddhamāghātanaṃ nevasaññīnāsaññiṃ attānaṃ paññapenti aṭṭhahi vatthūhi, tadapi tesaṃ bhavataṃ samaṇabrāhmaṇānaṃ ajānataṃ apassataṃ vedayitaṃ taṇhāgatānaṃ paritassi­tavipphandi­tameva.</p><p><a id="p_6D_187" class="ms"></a><a class="msdiv" id="msdiv114"></a><a class="sc" id="dn1.181"></a>
Tatra, bhikkhave, ye te samaṇabrāhmaṇā ucchedavādā sato sattassa ucchedaṃ vināsaṃ vibhavaṃ paññapenti sattahi vatthūhi, tadapi tesaṃ bhavataṃ samaṇabrāhmaṇānaṃ ajānataṃ apassataṃ vedayitaṃ taṇhāgatānaṃ paritassi­tavipphandi­tameva.</p><p><a id="p_6D_188" class="ms"></a><a class="msdiv" id="msdiv115"></a><a class="sc" id="dn1.182"></a>
Tatra, bhikkhave, ye te samaṇabrāhmaṇā diṭṭhadhammanibbānavādā sato sattassa parama­diṭṭha­dhamma­nibbānaṃ paññapenti pañcahi vatthūhi, tadapi tesaṃ bhavataṃ samaṇabrāhmaṇānaṃ ajānataṃ apassataṃ vedayitaṃ taṇhāgatānaṃ paritassi­tavipphandi­tameva.</p><p><a id="p_6D_189" class="ms"></a><a class="msdiv" id="msdiv116"></a><a class="sc" id="dn1.183"></a>
Tatra, bhikkhave, ye te samaṇabrāhmaṇā aparantakappikā aparantānudiṭṭhino aparantaṃ ārabbha anekavihitāni adhimuttipadāni abhivadanti catucattārīsāya vatthūhi, tadapi tesaṃ bhavataṃ samaṇabrāhmaṇānaṃ ajānataṃ apassataṃ vedayitaṃ taṇhāgatānaṃ paritassi­tavipphandi­tameva.</p><p><a id="p_6D_190" class="ms"></a><a class="msdiv" id="msdiv117"></a><a class="sc" id="dn1.184"></a>
Tatra, bhikkhave, ye te samaṇabrāhmaṇā pubbantakappikā ca aparantakappikā ca pubbantāparantakappikā ca pubbantā­parantā­nudiṭṭhino pubbantāparantaṃ ārabbha anekavihitāni adhimuttipadāni abhivadanti dvāsaṭṭhiyā vatthūhi, tadapi tesaṃ bhavataṃ samaṇabrāhmaṇānaṃ ajānataṃ apassataṃ vedayitaṃ taṇhāgatānaṃ paritassi­tavipphandi­tameva.</p><h3><a id="heading4.2" href="#menu4.2">4.2. Phassapaccayāvāra</a></h3><p><a id="p_6D_191" class="ms"></a><a class="msdiv" id="msdiv118"></a><a class="sc" id="dn1.185"></a>
Tatra, bhikkhave, ye te samaṇabrāhmaṇā sassatavādā sassataṃ attānañca lokañca paññapenti catūhi vatthūhi, tadapi phassapaccayā.</p><p><a id="p_6D_192" class="ms"></a><a class="msdiv" id="msdiv119"></a><a class="sc" id="dn1.186"></a>
Tatra, bhikkhave, ye te samaṇabrāhmaṇā ekaccasassatikā ekaccaasassatikā ekaccaṃ sassataṃ ekaccaṃ asassataṃ attānañca lokañca paññapenti catūhi vatthūhi, tadapi phassapaccayā.</p><p><a id="p_6D_193" class="ms"></a><a class="msdiv" id="msdiv120"></a><a class="sc" id="dn1.187"></a>
Tatra, bhikkhave, ye te samaṇabrāhmaṇā antānantikā antānantaṃ lokassa paññapenti catūhi vatthūhi, tadapi phassapaccayā.</p><p><a id="p_6D_194" class="ms"></a><a class="msdiv" id="msdiv121"></a><a class="sc" id="dn1.188"></a>
Tatra, bhikkhave, ye te samaṇabrāhmaṇā amarāvikkhepikā tattha tattha pañhaṃ puṭṭhā samānā vācāvikkhepaṃ āpajjanti amarāvikkhepaṃ catūhi vatthūhi, tadapi phassapaccayā.</p><p><a id="p_6D_195" class="ms"></a><a class="msdiv" id="msdiv122"></a><a class="sc" id="dn1.189"></a>
Tatra, bhikkhave, ye te samaṇabrāhmaṇā adhiccasamuppannikā adhiccasamuppannaṃ attānañca lokañca paññapenti dvīhi vatthūhi, tadapi phassapaccayā.</p><p><a id="p_6D_196" class="ms"></a><a class="msdiv" id="msdiv123"></a><a class="sc" id="dn1.190"></a>
Tatra, bhikkhave, ye te samaṇabrāhmaṇā pubbantakappikā pubbantānudiṭṭhino pubbantaṃ ārabbha anekavihitāni adhimuttipadāni abhivadanti aṭṭhārasahi vatthūhi, tadapi phassapaccayā.</p><p><a id="p_6D_197" class="ms"></a><a class="msdiv" id="msdiv124"></a><a class="sc" id="dn1.191"></a>
Tatra, bhikkhave, ye te samaṇabrāhmaṇā uddhamāghātanikā saññīvādā uddhamāghātanaṃ saññiṃ attānaṃ paññapenti soḷasahi vatthūhi, tadapi phassapaccayā.</p><p><a id="p_6D_198" class="ms"></a><a class="msdiv" id="msdiv125"></a><a class="sc" id="dn1.192"></a>
Tatra, bhikkhave, ye te samaṇabrāhmaṇā uddhamāghātanikā asaññīvādā uddhamāghātanaṃ asaññiṃ attānaṃ paññapenti aṭṭhahi vatthūhi, tadapi phassapaccayā.</p><p><a id="p_6D_199" class="ms"></a><a class="msdiv" id="msdiv126"></a><a class="sc" id="dn1.193"></a>
Tatra, bhikkhave, ye te samaṇabrāhmaṇā uddhamāghātanikā nevasaññīnāsaññīvādā uddhamāghātanaṃ nevasaññīnāsaññiṃ attānaṃ paññapenti aṭṭhahi vatthūhi, tadapi phassapaccayā.</p><p><a id="p_6D_200" class="ms"></a><a class="msdiv" id="msdiv127"></a><a class="sc" id="dn1.194"></a>
Tatra, bhikkhave, ye te samaṇabrāhmaṇā ucchedavādā sato sattassa ucchedaṃ vināsaṃ vibhavaṃ paññapenti sattahi vatthūhi, tadapi phassapaccayā.</p><p><a id="p_6D_201" class="ms"></a><a class="msdiv" id="msdiv128"></a><a class="sc" id="dn1.195"></a>
Tatra, bhikkhave, ye te samaṇabrāhmaṇā diṭṭhadhammanibbānavādā sato sattassa parama­diṭṭha­dhamma­nibbānaṃ paññapenti pañcahi vatthūhi, tadapi phassapaccayā.</p><p><a id="p_6D_202" class="ms"></a><a class="msdiv" id="msdiv129"></a><a class="sc" id="dn1.196"></a>
Tatra, bhikkhave, ye te samaṇabrāhmaṇā aparantakappikā aparantānudiṭṭhino aparantaṃ ārabbha anekavihitāni adhimuttipadāni abhivadanti catucattārīsāya vatthūhi, tadapi phassapaccayā.</p><p><a id="p_6D_203" class="ms"></a><a class="msdiv" id="msdiv130"></a><a class="sc" id="dn1.197"></a>
Tatra, bhikkhave, ye te samaṇabrāhmaṇā pubbantakappikā ca aparantakappikā ca pubbantāparantakappikā ca pubbantā­parantā­nudiṭṭhino pubbantāparantaṃ ārabbha anekavihitāni adhimuttipadāni abhivadanti dvāsaṭṭhiyā vatthūhi, tadapi phassapaccayā.</p><h3><a id="heading4.3" href="#menu4.3">4.3. Netaṃṭhānaṃvijjativāra</a></h3><p><a id="p_6D_204" class="ms"></a><a class="msdiv" id="msdiv131"></a><a class="sc" id="dn1.198"></a>
Tatra, bhikkhave, ye te samaṇabrāhmaṇā sassatavādā sassataṃ attānañca lokañca paññapenti catūhi vatthūhi, te vata aññatra phassā paṭisaṃvedissantīti netaṃ ṭhānaṃ vijjati.</p><p><a id="p_6D_205" class="ms"></a><a class="msdiv" id="msdiv132"></a><a class="sc" id="dn1.199"></a>
Tatra, bhikkhave, ye te samaṇabrāhmaṇā ekaccasassatikā ekaccaasassatikā ekaccaṃ sassataṃ ekaccaṃ asassataṃ attānañca lokañca paññapenti catūhi vatthūhi, te vata aññatra phassā paṭisaṃvedissantīti netaṃ ṭhānaṃ vijjati.</p><p><a id="p_6D_206" class="ms"></a><a class="msdiv" id="msdiv133"></a><a class="sc" id="dn1.200"></a>
Tatra, bhikkhave, ye te samaṇabrāhmaṇā antānantikā antānantaṃ lokassa paññapenti catūhi vatthūhi, te vata aññatra phassā paṭisaṃvedissantīti netaṃ ṭhānaṃ vijjati.</p><p><a id="p_6D_207" class="ms"></a><a class="msdiv" id="msdiv134"></a><a class="sc" id="dn1.201"></a>
Tatra, bhikkhave, ye te samaṇabrāhmaṇā amarāvikkhepikā tattha tattha pañhaṃ puṭṭhā samānā vācāvikkhepaṃ āpajjanti amarāvikkhepaṃ catūhi vatthūhi, te vata aññatra phassā paṭisaṃvedissantīti netaṃ ṭhānaṃ vijjati.</p><p><a id="p_6D_208" class="ms"></a><a class="msdiv" id="msdiv135"></a><a class="sc" id="dn1.202"></a>
Tatra, bhikkhave, ye te samaṇabrāhmaṇā adhiccasamuppannikā adhiccasamuppannaṃ attānañca lokañca paññapenti dvīhi vatthūhi, te vata aññatra phassā paṭisaṃvedissantīti netaṃ ṭhānaṃ vijjati.</p><p><a id="p_6D_209" class="ms"></a><a class="msdiv" id="msdiv136"></a><a class="sc" id="dn1.203"></a>
Tatra, bhikkhave, ye te samaṇabrāhmaṇā pubbantakappikā pubbantānudiṭṭhino pubbantaṃ ārabbha anekavihitāni adhimuttipadāni abhivadanti aṭṭhārasahi vatthūhi, te vata aññatra phassā paṭisaṃvedissantīti netaṃ ṭhānaṃ vijjati.</p><p><a id="p_6D_210" class="ms"></a><a class="msdiv" id="msdiv137"></a><a class="sc" id="dn1.204"></a>
Tatra, bhikkhave, ye te samaṇabrāhmaṇā uddhamāghātanikā saññīvādā uddhamāghātanaṃ saññiṃ attānaṃ paññapenti soḷasahi vatthūhi, te vata aññatra phassā paṭisaṃvedissantīti netaṃ ṭhānaṃ vijjati.</p><p><a id="p_6D_211" class="ms"></a><a class="msdiv" id="msdiv138"></a><a class="sc" id="dn1.205"></a>
Tatra, bhikkhave, ye te samaṇabrāhmaṇā uddhamāghātanikā asaññīvādā, uddhamāghātanaṃ asaññiṃ attānaṃ paññapenti aṭṭhahi vatthūhi, te vata aññatra phassā paṭisaṃvedissantīti netaṃ ṭhānaṃ vijjati.</p><p><a id="p_6D_212" class="ms"></a><a class="msdiv" id="msdiv139"></a><a class="sc" id="dn1.206"></a>
Tatra, bhikkhave, ye te samaṇabrāhmaṇā uddhamāghātanikā nevasaññīnāsaññīvādā uddhamāghātanaṃ nevasaññīnāsaññiṃ attānaṃ paññapenti aṭṭhahi vatthūhi, te vata aññatra phassā paṭisaṃvedissantīti netaṃ ṭhānaṃ vijjati.</p><p><a id="p_6D_213" class="ms"></a><a class="msdiv" id="msdiv140"></a><a class="sc" id="dn1.207"></a>
Tatra, bhikkhave, ye te samaṇabrāhmaṇā ucchedavādā sato sattassa ucchedaṃ vināsaṃ vibhavaṃ paññapenti sattahi vatthūhi, te vata aññatra phassā paṭisaṃvedissantīti netaṃ ṭhānaṃ vijjati.</p><p><a id="p_6D_214" class="ms"></a><a class="msdiv" id="msdiv141"></a><a class="sc" id="dn1.208"></a>
Tatra, bhikkhave, ye te samaṇabrāhmaṇā diṭṭhadhammanibbānavādā sato sattassa parama­diṭṭha­dhamma­nibbānaṃ paññapenti pañcahi vatthūhi, te vata aññatra phassā paṭisaṃvedissantīti netaṃ ṭhānaṃ vijjati.</p><p><a id="p_6D_215" class="ms"></a><a class="msdiv" id="msdiv142"></a><a class="sc" id="dn1.209"></a>
Tatra, bhikkhave, ye te samaṇabrāhmaṇā aparantakappikā aparantānudiṭṭhino aparantaṃ ārabbha anekavihitāni adhimuttipadāni abhivadanti catucattārīsāya vatthūhi, te vata aññatra phassā paṭisaṃvedissantīti netaṃ ṭhānaṃ vijjati.</p><p><a id="p_6D_216" class="ms"></a><a class="msdiv" id="msdiv143"></a><a class="sc" id="dn1.210"></a>
Tatra, bhikkhave, ye te samaṇabrāhmaṇā pubbantakappikā ca aparantakappikā ca pubbantāparantakappikā ca pubbantā­parantā­nudiṭṭhino pubbantāparantaṃ ārabbha anekavihitāni adhimuttipadāni abhivadanti dvāsaṭṭhiyā vatthūhi, te vata aññatra phassā paṭisaṃvedissantīti netaṃ ṭhānaṃ vijjati.</p><h3><a id="heading4.4" href="#menu4.4">4.4. Diṭṭhi­gati­kādhiṭṭhā­navaṭṭa­kathā</a></h3><p><a id="p_6D_217" class="ms"></a><a class="msdiv" id="msdiv144"></a><a class="sc" id="dn1.211"></a>
Tatra, bhikkhave, ye te samaṇabrāhmaṇā sassatavādā sassataṃ attānañca lokañca paññapenti catūhi vatthūhi, yepi te samaṇabrāhmaṇā ekaccasassatikā ekaccaasassatikā … pe … yepi te samaṇabrāhmaṇā antānantikā … yepi te samaṇabrāhmaṇā amarāvikkhepikā … yepi te samaṇabrāhmaṇā adhiccasamuppannikā … yepi te samaṇabrāhmaṇā pubbantakappikā … yepi te samaṇabrāhmaṇā uddhamāghātanikā saññīvādā … yepi te samaṇabrāhmaṇā uddhamāghātanikā asaññīvādā … yepi te samaṇabrāhmaṇā uddhamāghātanikā nevasaññīnāsaññīvādā … yepi te samaṇabrāhmaṇā ucchedavādā … yepi te samaṇabrāhmaṇā diṭṭhadhammanibbānavādā … yepi te samaṇabrāhmaṇā aparantakappikā … yepi te samaṇabrāhmaṇā pubbantakappikā ca aparantakappikā ca pubbantāparantakappikā ca pubbantā­parantā­nudiṭṭhino pubbantāparantaṃ ārabbha anekavihitāni adhimuttipadāni abhivadanti dvāsaṭṭhiyā vatthūhi, sabbe te chahi phassāyatanehi phussa phussa paṭisaṃvedenti tesaṃ vedanāpaccayā taṇhā, taṇhāpaccayā upādānaṃ, upādānapaccayā bhavo, bhavapaccayā jāti, jātipaccayā jarāmaraṇaṃ sokapa­ride­vadukkha­doma­nassu­pāyāsā sambhavanti.</p><h2><a id="heading5" href="#menu5">5. Vivaṭṭakathādi</a></h2><p><a id="p_6D_218" class="ms"></a><a class="msdiv" id="msdiv145"></a><a class="sc" id="dn1.212"></a>
Yato kho, bhikkhave, bhikkhu channaṃ phassāyatanānaṃ samudayañca atthaṅgamañca assādañca ādīnavañca nissaraṇañca yathābhūtaṃ pajānāti, ayaṃ imehi sabbeheva uttaritaraṃ pajānāti.</p><p><a id="p_6D_219" class="ms"></a><a class="msdiv" id="msdiv146"></a><a class="sc" id="dn1.213"></a>
Ye hi keci, bhikkhave, samaṇā vā brāhmaṇā vā pubbantakappikā vā aparantakappikā vā pubbantāparantakappikā vā pubbantā­parantā­nudiṭṭhino pubbantāparantaṃ ārabbha anekavihitāni adhimuttipadāni abhivadanti, sabbe te imeheva dvāsaṭṭhiyā vatthūhi antojālīkatā, ettha sitāva ummujjamānā ummujjanti, ettha pariyāpannā antojālīkatāva ummujjamānā ummujjanti.</p><p><a id="p_6D_220" class="ms"></a><a class="sc" id="dn1.214"></a>
Seyyathāpi, bhikkhave, dakkho kevaṭṭo vā kevaṭṭantevāsī vā sukhumacchikena jālena parittaṃ <span class="var" data-mula="&lt;strong&gt;Ms. 6D:220(dn1:):&lt;/strong&gt;...vā sukhumacchikena jālena parittaṃ udakadahaṃ* otthareyya. Tassa evamassa ...&lt;br&gt;" data-content="&lt;strong&gt;(syā1-3.): &lt;/strong&gt;udakarahadaṃ">udakadahaṃ</span> otthareyya. Tassa evamassa:  ‘ye kho keci imasmiṃ udakadahe oḷārikā pāṇā, sabbe te antojālīkatā. Ettha sitāva ummujjamānā ummujjanti; ettha pariyāpannā antojālīkatāva ummujjamānā ummujjantī’ti; evameva kho, bhikkhave, ye hi keci samaṇā vā brāhmaṇā vā pubbantakappikā vā aparantakappikā vā pubbantāparantakappikā vā pubbantā­parantā­nudiṭṭhino pubbantāparantaṃ ārabbha anekavihitāni adhimuttipadāni abhivadanti, sabbe te imeheva dvāsaṭṭhiyā vatthūhi antojālīkatā ettha sitāva ummujjamānā ummujjanti, ettha pariyāpannā antojālīkatāva ummujjamānā ummujjanti.</p><p><a id="p_6D_221" class="ms"></a><a class="msdiv" id="msdiv147"></a><a class="sc" id="dn1.215"></a>
Ucchinnabhavanettiko, bhikkhave, tathāgatassa kāyo tiṭṭhati. Yāvassa kāyo ṭhassati, tāva naṃ dakkhanti devamanussā. Kāyassa bhedā uddhaṃ jīvitapariyādānā na naṃ dakkhanti devamanussā.</p><p><a id="p_6D_222" class="ms"></a><a class="sc" id="dn1.216"></a>
Seyyathāpi, bhikkhave, ambapiṇḍiyā vaṇṭacchinnāya yāni kānici ambāni<span class="var" data-mula="&lt;strong&gt;Ms. 6D:222(dn1:):&lt;/strong&gt;...vaṇṭacchinnāya yāni kānici ambāni vaṇṭapaṭibandhāni*, sabbāni tāni tadanvayāni bhavanti...&lt;br&gt;" data-content="&lt;strong&gt;(pā1.): &lt;/strong&gt;vaṇṭūpanibandhanāni&lt;br&gt;&lt;strong&gt;(ka.-ma.): &lt;/strong&gt; vaṇḍapaṭibaddhāni"> vaṇṭapaṭibandhāni</span>, sabbāni tāni tadanvayāni bhavanti; evameva kho, bhikkhave, ucchinnabhavanettiko tathāgatassa kāyo tiṭṭhati, yāvassa kāyo ṭhassati, tāva naṃ dakkhanti devamanussā, kāyassa bhedā uddhaṃ jīvitapariyādānā na naṃ dakkhanti devamanussā”ti.</p><p><a id="p_6D_223" class="ms"></a><a class="msdiv" id="msdiv148"></a><a class="sc" id="dn1.217"></a>
Evaṃ vutte, āyasmā ānando bhagavantaṃ etadavoca:  “acchariyaṃ, bhante, abbhutaṃ, bhante, ko nāmo ayaṃ, bhante, dhammapariyāyo”ti? “Tasmātiha tvaṃ, ānanda, imaṃ dhammapariyāyaṃ atthajālantipi naṃ dhārehi, dhammajālantipi naṃ dhārehi, brahmajālantipi naṃ dhārehi, diṭṭhijālantipi naṃ dhārehi, anuttaro saṅgāmavijayotipi naṃ dhārehī”ti.</p><p><a id="p_6D_224" class="ms"></a><a class="msdiv" id="msdiv149"></a><a class="sc" id="dn1.218"></a>
Idamavoca bhagavā. Attamanā te bhikkhū bhagavato bhāsitaṃ abhinandunti. Imasmiñca pana veyyākaraṇasmiṃ bhaññamāne <span class="var" data-mula="&lt;strong&gt;Ms. 6D:224(dn1:):&lt;/strong&gt;...Imasmiñca pana veyyākaraṇasmiṃ bhaññamāne dasasahassī* lokadhātu akampitthāti.&lt;br&gt;" data-content="&lt;strong&gt;(pā1.): &lt;/strong&gt;sahassī">dasasahassī</span> lokadhātu akampitthāti.</p>
<p class="endsutta">Brahmajālasuttaṃ niṭṭhitaṃ paṭhamaṃ.</p></article></section>
<a class="previous" href="/dn32/pi/">◀ Dīgha Nikāya  32</a><a class="top" href="#"> ▲ TOP </a><a class="next" href="/dn2/pi/">Dīgha Nikāya  2 ▶</a></div>
<div id="metaarea">
<p>Pali text from the Mahāsaṅgīti Tipiṭaka Buddhavasse 2500: World Tipiṭaka Edition in Roman Script. Edited and published by The M.L. Maniratana Bunnag Dhamma Society Fund, 2005. Based on the digital edition of the Chaṭṭha Saṅgāyana published by the Vipassana Research Institute, with corrections and proofreading by the Dhamma Society.</p>
<div class="hidden">
Brahmajālasutta</div>
<div class="hidden">
Paribbājakakathā</div>
</div>
</body></html>