<!DOCTYPE html>
<html>
<head>
<meta charset="UTF-8">
<meta author="Titus">
<title></title>
</head>
<body>
<div id="text" lang="gr">
<section class="sutta" id="1" data-uid="gdhp">
<article>
<div class="hgroup">
<p class="division">Gāndhārī Dharmapada</p>
</div>
<h2>1. brammaṇa vagga</h2>
<blockquote class="gatha"><p><a class="sc" data-uid="gdhp1" id="1"></a>na jaḍa'i na gotreṇa<br>na yaca bʰodi bramaṇo<br>yo du brahetva pavaṇa<br>aṇu-tʰulaṇi sarvaśo<br>brahidare va pavaṇa<br>brammaṇo di pravucadi. (1)</p>
<p><a class="sc" data-uid="gdhp2" id="2"></a>ki di jaḍa'i drumedʰa<br>ki di ayiṇa-śaḍi'a<br>adara gahaṇa kitva<br>bahire parimajasi. (2)</p>
<p><a class="sc" data-uid="gdhp3" id="3"></a>yasa dʰarmo vi'aṇe'a<br>same-sabudʰa-deśida<br>sakʰaca ṇa namase'a<br>agi-hotra ba brammaṇo. (3)</p>
<p><a class="sc" data-uid="gdhp4" id="4"></a>na yaca brammaṇo bʰodi<br>na trevija na śotri'a<br>na agi-parikirya'i<br>udake oruhaṇeṇa va. (4)</p>
<p><a class="sc" data-uid="gdhp5" id="5"></a>purve-nivasa yo uvedi<br>svaga avaya ya paśadi<br>atʰa jadi-kṣaya prato<br>abʰiña-vosido muṇi, (5)</p>
<p><a class="sc" data-uid="gdhp6" id="6"></a>edahi trihi vijahi<br>treviju bʰodi brammaṇu<br>vijacaraṇa-sabarṇo<br>brammaṇo di pravucadi. (6)</p>
<p><a class="sc" data-uid="gdhp7" id="7"></a>trihi vijahi sabarṇo<br>śadu kṣiṇa-puṇarbʰavu<br>asido sarva-lokasya<br>brammaṇo di pravucadi. (7)</p>
<p><a class="sc" data-uid="gdhp8" id="8"></a>taveṇa bramma-yiryeṇa<br>sañameṇa dameṇa ca<br>edeṇa brammaṇo bʰodi<br>eda brammaña utamu. (8)</p>
<p><a class="sc" data-uid="gdhp9" id="9"></a>cʰina sodu parakamu<br>kama praṇuyu bramaṇa<br>na apraha'i muṇi kama<br>ekatvu adʰikacʰadi. (9)</p>
<p><a class="sc" data-uid="gdhp10" id="10"></a>cʰina sodu parakamu<br>kama praṇuyu bramaṇa<br>sagʰaraṇa kṣaya ñatva<br>akadaño si brammaṇa. (10)</p>
<p><a class="sc" data-uid="gdhp11" id="11"></a>na brammanasa prahare'a<br>nasa muje'a bramaṇi<br>dʰi bramaṇasa hadara<br>tada vi dʰi yo ṇa mujadi. (11)</p>
<p><a class="sc" data-uid="gdhp12" id="12"></a>madara pidara ǰatva<br>rayaṇa dvayu śotri'a<br>raṭʰa saṇayara1 ǰatva<br>aṇiho yadi brammaṇo. (12)</p>
<p><a class="sc" data-uid="gdhp13" id="13"></a>rayana pradʰamu ǰatva<br>pariṣa ja aṇadara<br>doṣi sa-señaka ǰatva<br>aṇiho yadi brammaṇo. (13)</p>
<p><a class="sc" data-uid="gdhp14" id="14"></a>yada dva'eṣu dʰarmeṣu<br>parako bʰodi brammaṇo<br>atʰasa sarvi sañoka<br>asta=ǧacʰadi jaṇada. (14)</p>
<p><a class="sc" data-uid="gdhp15" id="15"></a>na bramaṇasediṇa kiji bʰodi<br>yo na nisedʰe maṇasa pri'aṇi<br>yado yado y=asa maṇo nivartadi<br>tado tado samudim aha saca. (15)</p>
<p><a class="sc" data-uid="gdhp16" id="16"></a>brahetva pavaṇi brammaṇo<br>sama'irya śramaṇo di vucadi<br>parvahi'a atvaṇo mala<br>tasa parva'ido di vucadi. (16)</p>
<p><a class="sc" data-uid="gdhp17" id="17"></a>na aho brammaṇa bromi<br>yoṇeka-matra-sabʰamu<br>bʰo-va'i namu so bʰodi<br>sayi bʰodi sakijaṇo<br>akijaṇa aṇadaṇa<br>tam aho bro mmaṇa.1 (17)</p>
<p><a class="sc" data-uid="gdhp18" id="18"></a>niha'i daṇa bʰudeṣu<br>traseṣu tʰavaresu ca<br>yo na hadi na gʰadʰedi<br>tam aho bromi bramaṇa. (18)</p>
<p><a class="sc" data-uid="gdhp19" id="19"></a>yo du drigʰa ci rasa ji<br>aṇo-tʰulu śuhśauhu<br>loki adiṇa na adi'adi<br>tam aho brommi bramaṇa. (19)</p>
<p><a class="sc" data-uid="gdhp20" id="20"></a>yo du kama prahatvaṇa<br>aṇakare parivaya<br>kama-bʰoka-parikṣiṇa<br>tam aho bromi bramaṇa. (20)</p>
<p><a class="sc" data-uid="gdhp21" id="21"></a>vari puṣkara-patre va<br>arage-r-iva sarṣava<br>yo na lipadi kamehi<br>tam ahu bromi brammaṇa. (21)</p>
<p><a class="sc" data-uid="gdhp22" id="22"></a>akakaśa viñamaṇi<br>gira saca udira'i<br>ya'i naviṣa'i kaji<br>tam ahu bromi brammaṇa. (22)</p>
<p><a class="sc" data-uid="gdhp23" id="23"></a>yasya ka'eṇa vaya'i<br>maṇasa nasti drukida<br>savrudu trihi ṯʰaṇehi<br>tam aho bromi brammaṇa. (23)</p>
<p><a class="sc" data-uid="gdhp24" id="24"></a>vaśada varada<br>mana-bʰāṇī aṇudʰada<br>artʰa dʰarma ja deśedi<br>tam aho bromi brammaṇa. (24)</p>
<p><a class="sc" data-uid="gdhp25" id="25"></a>vaśada varada<br>mana-bʰaṇi aṇudʰada<br>uttamattʰaṃ anuppattaṃ<br>tam aho bromi brammaṇa. (25)</p>
<p><a class="sc" data-uid="gdhp26" id="26"></a>yasya rako ca doṣo ca<br>avija ca vira'ida<br>kṣiṇasavu arahada<br>kʰīṇāsavaṃ arahantaṃ<br>tam ahu bromi brammaṇa. (26)</p>
<p><a class="sc" data-uid="gdhp27" id="27"></a>yasya rako ca doṣo ca<br>maṇu makṣu pravadido<br>paṇa-bʰara visañutu<br>tam ahu bromi brammaṇo. (27)</p>
<p><a class="sc" data-uid="gdhp28" id="28"></a>ak(r)ośa vadʰa-baña ca<br>aduṭʰ(u) yo tidikṣadi<br>kṣadi-bala balaṇeka<br>tam ahu bromi brammaṇa. (28)</p>
<p><a class="sc" data-uid="gdhp29" id="29"></a>avirudʰu virudʰeṣu<br>ata-daṇeṣu nivudu<br>sadaṇeṣu aṇadaṇa<br>tam aho bromi brammaṇa. (29)</p>
<p><a class="sc" data-uid="gdhp30" id="30"></a>yo idʰeva pre'aṇadi<br>dukʰasa kṣaya atvaṇo<br>vipramutu visañutu<br>tam aho bromi brammaṇa. (30)</p>
<p><a class="sc" data-uid="gdhp31" id="31"></a>navaǰa'i naviǰapu<br>pavaka na vicida'i<br>sadaśam atʰa-daśavi<br>tam aho bromi bramaṇa. (31)</p>
<p><a class="sc" data-uid="gdhp32" id="32"></a>asatsiṭʰa gʰahaṯʰehi<br>aṇakarehi y=uha'i<br>aṇova-sari apicʰa<br>tam aho brommi brammaṇa. (32)</p>
<p><a class="sc" data-uid="gdhp33" id="33"></a>aradi radi ca yo hitva<br>sab(r)ayaṇ(o) pradisvado<br>sarva-bʰava-parikṣiṇa<br>tam aho brommi brammaṇa. (33)</p>
<p><a class="sc" data-uid="gdhp34" id="34"></a>yasa pure ya pacʰa ya<br>.......i<br>akijaṇa aṇadaṇa<br>tam ahu brommi brammaṇa. (34)</p>
<p><a class="sc" data-uid="gdhp36" id="36"></a>yasa pari avare ca<br>para ....<br>vikada-dvara visañota<br>tam ano brommi brammaṇa. (35)</p>
<p><a class="sc" data-uid="gdhp36" id="36"></a>cʰitvaṇa paja saṃdaṇa<br>.....<br>nani-bʰava-parikṣiṇa<br>tam ahu bromi bramaṇa. (36)</p>
<p><a class="sc" data-uid="gdhp37" id="37"></a>ruva=cʰada rasa gan̆a<br>pʰaṣa dʰama ya kevala<br>praha'i na paritasadi<br>tam ahu brommi brammaṇa. (37)</p>
<p><a class="sc" data-uid="gdhp38" id="38"></a>patsukula-dʰara jadu<br>kiśa dʰamaṇi-sadʰada<br>jayada rukʰa-mulasya<br>tam ahu brommi bramaṇa. (38)</p>
<p><a class="sc" data-uid="gdhp39" id="39"></a>eṇe-jaǧa kiśa vira<br>apahara alolubʰ\u<br>apaṯʰa apa-kica ji<br>tam ahu brommi brammaṇa. (39)</p>
<p><a class="sc" data-uid="gdhp40" id="40"></a>akrodʰu aṇuvayasaṃ<br>viprasana aṇavila<br>cadra ba vimali śudʰu<br>tam ahu bromi brammaṇa. (40)</p>
<p><a class="sc" data-uid="gdhp41" id="41"></a>..... (ra dʰira)(?)<br>. (h) . (v)iy(i)daviṇo<br>aṇiha nadaka budʰu<br>tam ahu bromi bramaṇa. (41)</p>
<p><a class="sc" data-uid="gdhp42" id="42"></a>cʰetva nadʰi valatra ya<br>sadaṇa samadikrammi<br>uksita-pʰali'a vira<br>tam aho brommi brammaṇa. (42)</p>
<p><a class="sc" data-uid="gdhp43" id="43"></a>yasa gadi na jaṇadi<br>deva gan̆ava-maṇ ..<br>tadʰakadasa budʰasa<br>tam ahu brommi bramaṇa. (43)</p>
<p><a class="sc" data-uid="gdhp44" id="44"></a>yo cudi uvedi satvaṇa<br>vavati ca \vi sa\rvaśo<br>budʰu adima-śarira<br>tam aho bromi bramaṇa. (44)</p>
<p><a class="sc" data-uid="gdhp45" id="45"></a>akrodʰu aṇuvayasa<br>vipramutu p(u)ṇa(r)bʰava<br>budʰu vada-mala dʰira<br>tam aho bromi bramaṇa. (45)</p>
<p><a class="sc" data-uid="gdhp46" id="46"></a>yo du puñe ca pave ca<br>uhu ṣaǧa uvaca'i<br>aṣaǧa viraya budʰu<br>tam anu bromi bramaṇa. (46)</p>
<p><a class="sc" data-uid="gdhp47" id="47"></a>ja'i para-kada budʰu<br>jidavi akadaggadi<br>pruju deva-maṇuśaṇa<br>tam ahu brommi bramana. (47)</p>
<p><a class="sc" data-uid="gdhp48" id="48"></a>ja'i para-kada budʰu<br>kida-kica aṇasr̥vu<br>budʰu daśabaloveda<br>tam ahu bromi bramaṇa. (48)</p>
<p><a class="sc" data-uid="gdhp49" id="49"></a>gammira-praña medʰavi<br>margamargasa ko'i'a<br>utamu pravara vira<br>tam ahu brommi bramaṇa. (49)</p>
<p><a class="sc" data-uid="gdhp50" id="50"></a>diva tavadi adicu<br>radi avha'i cadrimu<br>sanadʰu kṣa\tri'o tavadi<br>ǰa'i tavadi bramaṇo<br>adʰa sarva aho-ratra<br>budʰu tavadi teyasa. (50)</p></blockquote>
<h2>2. bʰikʰu vagga</h2>
<blockquote class="gatha"><p><a class="sc" data-uid="gdhp51" id="51"></a>ka'eṇa savrudo bʰikʰu<br>atʰa vaya'i savrudo<br>maṇeṇa savrudo bʰikʰu<br>sarva druggade'o jahi. (1)</p>
<p><a class="sc" data-uid="gdhp52" id="52"></a>ka'eṇa sañamu sadʰu<br>sadʰu vaya'i sañamu<br>maṇeṇa sañamu sadʰu<br>sadʰu savatra sañamu<br>sarvatra sañado bʰikʰu<br>sarva dugadi'o jahi. (2)</p>
<p><a class="sc" data-uid="gdhp53" id="53"></a>hasta-sañadu pada-sañadu<br>vaya-sañadu savudidri'o<br>aǰatva-\rado samahido<br>eko saduṣido tam ahu bʰikʰu (3)</p>
<p><a class="sc" data-uid="gdhp54" id="54"></a>yo muheṇa sañado bʰikʰu<br>mana-bʰaṇi aṇudʰado<br>artʰa dʰar\ma Ci deśedi<br>masuru tasa bʰasida. (4)</p>
<p><a class="sc" data-uid="gdhp55" id="55"></a>śuñakare praviṭʰasa<br>śada-citasa bʰikʰuṇo<br>amaṇuṣa-radi\ bʰodi<br>sa(m)e dʰar(ma) vivaśadu. (5)</p>
<p><a class="sc" data-uid="gdhp56" id="56"></a>yado yado sammaṣadi<br>kanaṇa udaka-vaya<br>lahadi pridi-\pramoju<br>amudu ta vi'aṇadu. (6)</p>
<p>śuñakare pravitʰasa<br>śada-citasa bʰikʰuṇo<br>ama\ṇuṣa-radi bʰodi<br>same dʰarma vivaśadu. (5)</p>
<p><a class="sc" data-uid="gdhp57" id="57"></a>pajagi'eṇa turi'eṇa<br>na radi bʰodi tadiśa<br>(ya)\tʰa '(e)kaga-citasa<br>same dʰarma vivaśadu. (7)</p>
<p><a class="sc" data-uid="gdhp58" id="58"></a>nasti ǰaṇa aprañasa<br>praña nasti aǰayado<br>yasa jaṇa ca praña ya<br>so hu \ nirvaṇasa sadi'i. (8)</p>
<p><a class="sc" data-uid="gdhp59" id="59"></a>tatra'i adi bʰavadi<br>tadʰa prañasa bʰikʰuṇo<br>idri'a-goti saduṭʰi<br>pradimukʰe i .. \r(o). (9)</p>
<p><a class="sc" data-uid="gdhp60" id="60"></a>mitra bʰaye'a paḍiruva<br>śudʰayiva ata(dr)idi<br>paḍisadʰara-guti=sa<br>ayara-kuśa ...<br>tadu ayara-kuśalo<br>suhu bʰikʰu vihaṣisi. (10)</p>
<p><a class="sc" data-uid="gdhp61" id="61"></a>salavhu nadimañe'a<br>nañeṣa sviha'o si'a<br>añeṣa sviha'o bʰikʰu<br>samadʰi nadʰikacʰadi. (11)</p>
<p><a class="sc" data-uid="gdhp62" id="62"></a>apa-labʰo du yo bʰikʰu<br>salavhu nadimañadi<br>ta gu deva praśaǰadi<br>śudʰayivu atadrida. (12)</p>
<p><a class="sc" data-uid="gdhp63" id="63"></a>kamaramu kama-radu<br>kamu aṇuvicida'o<br>kamu aṇusvaro bʰikʰu<br>sadʰarma parihayadi. (13)</p>
<p><a class="sc" data-uid="gdhp64" id="64"></a>dʰamaramu dʰama-radu<br>dʰamu aṇuvicida'o<br>dʰamu aṇusvaro bʰikʰu<br>sadʰarma na parihayadi. (14)</p>
<p><a class="sc" data-uid="gdhp65" id="65"></a>na śila-vada-matreṇa<br>baho-ṣukeṇa va maṇo<br>adʰa samadʰi-labʰeṇa<br>vevita-śayaṇeṇa va (15)</p>
<p><a class="sc" data-uid="gdhp66" id="66"></a>pʰuṣamu nekʰama-sukʰu<br>aprudʰa-jaṇa-sevida<br>bʰikʰu viśpaśa mavad(i)<br>aprate asava-kṣaye. (16)</p>
<p><a class="sc" data-uid="gdhp67" id="67"></a>na bʰikʰu tavada bʰodi<br>yavada bʰikṣadi para<br>veśma dʰarma samada'i<br>bʰikʰu bʰodi na tavada. (17)</p>
<p><a class="sc" data-uid="gdhp68" id="68"></a>yo du baheti pavaṇa<br>vadava bramma-yiyava<br>sagʰa'i caradi loku<br>so du bʰikʰu du vucadi. (18)</p>
<p><a class="sc" data-uid="gdhp69" id="69"></a>metra-vihari yo bʰikʰu<br>prasanu budʰa-śaśaṇe<br>dʰunati pāpake dʰamme<br>druma-patra ba maduru. (19)</p>
<p><a class="sc" data-uid="gdhp70" id="70"></a>metra-vihara yo bʰikʰu<br>prasanu budʰa-śaśaṇe<br>paḍiviǰu pada śada<br>sagʰaravośamu suha. (20)</p>
<p><a class="sc" data-uid="gdhp71" id="71"></a>udaga-citu yo bʰikʰu<br>abʰivuyu pri'apri'a<br>adʰikacʰi pada śada<br>akavuruṣa-sevida. (21)</p>
<p><a class="sc" data-uid="gdhp72" id="72"></a>pramoja-baholu yo bʰikʰu<br>abʰivuyu pri'apri'a<br>adʰikacʰi pada śada<br>aseyaṇe moyaka. (22)</p>
<p><a class="sc" data-uid="gdhp73" id="73"></a>apramada-radu yo bʰikʰu<br>pramadi bʰaya-daśima<br>abʰavu parihaṇa'i<br>nivaṇaseva sadi'i. (23)</p>
<p><a class="sc" data-uid="gdhp74" id="74"></a>apramada-radu yo bʰikʰu<br>pramadi bʰaya-da[(sima)]<br>sañoya\ṇa (aṇu)-tʰu(l)a<br>ḍahu ag\i va gacʰadi. (24)</p>
<p><a class="sc" data-uid="gdhp75" id="75"></a>ja'i bʰikʰu ma yi pramati<br>ma de kama-guṇa bʰametsu cita<br>ma loha guḍa gili pramata<br>kani dukʰam ida di ḍaǰamaṇo. (25)</p>
<p><a class="sc" data-uid="gdhp76" id="76"></a>sija bʰikʰu ima nama<br>sita di lahu bʰeṣidi<br>cʰetva raka ji doṣa ji<br>tado nivaṇa eṣidi. (26)</p>
<p><a class="sc" data-uid="gdhp77" id="77"></a>kodʰaṇa akidaña i<br>drohiṇi pa(r)i(va)ja'(i)<br>brama-yirya cara bʰikʰu<br>same-sabudʰa-śaśaṇi. (27)</p>
<p><a class="sc" data-uid="gdhp78" id="78"></a>paja cʰina paje jahi<br>paja utvari-bʰava'i<br>paja-ṣaǧadʰi'o bʰikʰu<br>oha-tiṇo di vucadi. (28)</p>
<p><a class="sc" data-uid="gdhp79" id="79"></a>savaśu nama-ruvasa<br>yasa nasti mama'ida<br>asata i na śoyadi<br>so hu bʰikʰu du vucadi. (29)</p>
<p><a class="sc" data-uid="gdhp80" id="80"></a>alagido ya vi care'a dʰamu<br>dadu śadu sañadu bramma-yari<br>saveṣu bʰudeṣu niha'i daṇa<br>so bramaṇo so ṣamaṇo so bʰikʰu. (30)</p>
<p><a class="sc" data-uid="gdhp81" id="81"></a>yo najakamo bʰavaṣ(u)1 sara<br>(v)iyi(ṇ)i p(u)pʰ(a) viva .. (puraṇa)<br>s(o) bʰikʰu jahadi (o) ...<br>urako jiṇa \viva udumarṣ(u). (31)</p>
<p><a class="sc" data-uid="gdhp82" id="82"></a>yo upad(i)[(da)] (v)iṇedi kodʰu<br>visaḍa ......<br>..... orupa(r)a<br>urako jiṇa v .. ya puraṇa. (32)</p>
<p><a class="sc" data-uid="gdhp83" id="83"></a>yo maṇa udavahi aśeṣa<br>bisa .... vikaśa<br>so bʰikʰu jahadi (o) . para<br>urako jiṇa viva tvaya puraṇa. (33)</p>
<p><a class="sc" data-uid="gdhp84" id="84"></a>yo taša udacʰa'i aśeṣa<br>sa(r) ..... śoṣa'(i)tʰa<br>so bʰikʰu jaha . ora-para<br>urako jiṇa viva tvaya puraṇa. (34)</p>
<p><a class="sc" data-uid="gdhp85" id="85"></a>yo sarva-keleśa dala'itʰa<br>naḍa .... [(ma)]hoho<br>so . kʰ(u) (ja)hadi ora-para<br>urako jina viva tvaya puraṇa. (35)</p>
<p><a class="sc" data-uid="gdhp86" id="86"></a>yo ecasari1 na precasari<br>sar(v)a ('iha) (?) ....<br>so bʰikʰu jaha . ora-para<br>urako jiṇa viva tvaya puraṇa. (36)</p>
<p><a class="sc" data-uid="gdhp87" id="87"></a>yo necasari na precasari<br>sarvu vidadʰam ida di ñatva . \ku<br>so bʰikʰu jahadi ora-para<br>urako jiṇa viva tvaya puraṇa. (37)</p>
<p><a class="sc" data-uid="gdhp88" id="88"></a>yasa aṇośe'a na sadi keyi<br>oru akamaṇa'i prace'a i<br>so bʰikʰu jahadi ora-para<br>urako jiṇa viva tvayo puraṇa. (38)</p>
<p><a class="sc" data-uid="gdhp89" id="89"></a>yasa vaṇaśe'a na sadi keyi<br>viṇavana'u bʰava'i hedu-kapa<br>so bʰikʰu jahadi ora-para<br>urako jiṇa viva tvaya puraṇa. (39)</p>
<p><a class="sc" data-uid="gdhp90" id="90"></a>.......<br>.. ti(ṇa)-kadaka . (v)iśal(a)<br>so bʰikʰu jahadi ora-para<br>urako jiṇa viva tvaya puraṇa. (40)</p></blockquote>
<h2>3. tasiṇa vagga</h2>
<blockquote class="gatha"><p><a class="sc" data-uid="gdhp91" id="91"></a>........<br>........<br>..................... [(h)]oru<br>pʰalam icʰ\o va vaṇasma vaṇaru. (1)</p>
<p><a class="sc" data-uid="gdhp92" id="92"></a>........<br>........<br>..................... paśadʰa<br>muto ban̆aṇam eva jayadi. (2)</p>
<p><a class="sc" data-uid="gdhp93" id="93"></a>........<br>........<br>..................... yi<br>nivaṇa bʰodʰa bʰikṣavi. (3)</p>
<p><a class="sc" data-uid="gdhp94" id="94"></a>........<br>........<br>........<br>.... kṣira-vayo va madara. (4)</p>
<p><a class="sc" data-uid="gdhp95" id="95"></a>........<br>........<br>..................... suh(e)ṣiṇo<br>yokam a'ed(i) \puṇapuṇu cira'i.</p>
<p><a class="sc" data-uid="gdhp96" id="96"></a>........<br>.. ku puruṣasa kama<br>ciṭʰadu ci\t(r)aṇi tadʰeva\ loke<br>atʰatʰa dʰira veṇe'adi cʰana.</p>
<p>........<br>........<br>...... [(bʰa)]va-śa\laṇa<br>sabrayaṇo pradisvado.</p></blockquote>
<h2>4. pavu vagga</h2>
<h2>5. araha vagga</h2>
<h2>6. magu vagga</h2>
<blockquote class="gatha"><p><a class="sc" data-uid="gdhp97" id="97"></a>(u)ju'o namu so magu<br>abʰaya namu sa diśa<br>radʰo akuyaṇo namu<br>dʰarma-trakehi sahado. (18)</p>
<p><a class="sc" data-uid="gdhp98" id="98"></a>hiri tasa avaramu<br>svadi=sa parivaraṇa<br>dʰamaha saradʰi bromi<br>same-diṭʰi-purejavu. (19)</p>
<p><a class="sc" data-uid="gdhp99" id="99"></a>yasa edadiśa yaṇa<br>gihi parva'idasa va<br>sa vi ediṇa yaṇeṇa<br>nivaṇaseva sadi'a. (20)</p>
<p><a class="sc" data-uid="gdhp100" id="100"></a>supra'udʰu pra'ujadi<br>imi godama-ṣavaka<br>yeṣa diva ya radi ca<br>nica budʰa-kada svadi. (21)</p>
<p><a class="sc" data-uid="gdhp101" id="101"></a>supra'udʰu pra'uǰadi<br>imi godama-ṣavaka<br>yeṣa diva ya radi ca<br>nica dʰama-kada svadi. (22)</p>
<p><a class="sc" data-uid="gdhp102" id="102"></a>supra'udʰu pra'uǰadi<br>imi godama-ṣavaka<br>yeṣa diva ya radi ca<br>nica saǦa-kada svadi. (23)</p>
<p><a class="sc" data-uid="gdhp103" id="103"></a>supra'udʰu pra'uǰadi<br>imi godama-ṣavaka<br>yeṣa diva ya radi ca<br>nica kaya-kada svadi. (24)</p>
<p><a class="sc" data-uid="gdhp104" id="104"></a>supra'udʰu pra'uǰadi<br>imi godama-ṣavaka<br>yeṣa diva ya radi ca<br>ahitsa'i rado maṇo. (25)</p>
<p><a class="sc" data-uid="gdhp105" id="105"></a>supra'udʰu pra'uǰadi<br>imi godama-ṣavaka<br>yeṣa diva ya radi ca<br>bʰamaṇa'i rado maṇo. (26)</p>
<p><a class="sc" data-uid="gdhp106" id="106"></a>savi sagʰara aṇica di<br>yada prañaya paśadi<br>tada nivinadi dukʰa<br>e[(ṣo)] magu viśo\dʰ(i)'a. (27)</p>
<p><a class="sc" data-uid="gdhp107" id="107"></a>savi sagʰara dukʰa di<br>yada praña'i gradʰadi<br>tada nivinadi dukʰa<br>eṣo magu viśodʰi'a. (28)</p>
<p><a class="sc" data-uid="gdhp108" id="108"></a>sarvi dʰama aṇatva di<br>yada paśadi cakʰkṣuma<br>tada nivinadi dukʰa<br>eṣo mago viśodʰi'a. (29)</p>
<p><a class="sc" data-uid="gdhp109" id="109"></a>magaṇa aṭʰaǧi'o śeṭʰo<br>sacaṇa ca'uri pada<br>viraku śeṭʰo dʰamaṇa<br>praṇa-bʰudaṇa cakʰuma. (30)</p>
<p><a class="sc" data-uid="gdhp110" id="110"></a>udiṭʰa na pramaje'a<br>dʰamu sucarida cari<br>dʰama-cari suhu śe'adi<br>asvi loki parasa yi. (1)</p>
<p><a class="sc" data-uid="gdhp111" id="111"></a>uṯʰaṇeṇa apramadeṇa<br>sañameṇa dameṇa ca<br>divu karodi medʰavi<br>ya jara nabʰimardadi. (2)</p>
<p><a class="sc" data-uid="gdhp112" id="112"></a>uṯʰaṇamado svadimado<br>suyi-kamasa niśama-cariṇo<br>sañadasa hi dʰama-jiviṇo<br>apramatasa yaś=idʰa vaḍʰadi. (3)</p>
<p><a class="sc" data-uid="gdhp113" id="113"></a>uṯhaṇe-'alasa aṇuṯhehadu<br>yo'i bali alasi'e uvidu<br>satsana-sagapa-maṇo svadima<br>praña'i maga alasu na vinadi. (4)</p>
<p><a class="sc" data-uid="gdhp114" id="114"></a>na tavada dʰama-dʰaro<br>yavada baho bʰaṣadi<br>yo du apa bi ṣutvaṇa<br>dʰamu ka'eṇa pʰaṣa'i<br>so ho dʰama-dʰaro bʰodi<br>yo dʰamu na pramajadi. (5)</p>
<p><a class="sc" data-uid="gdhp115" id="115"></a>apramadu amuda-pada<br>pramadu mucuṇo pada<br>apramata na miyadi<br>ye pramata yadʰa mudu. (6)</p>
<p><a class="sc" data-uid="gdhp116" id="116"></a>eda viśeṣadʰa ñatva<br>apramadasa paṇido<br>apramadi pramodi'a<br>ari'aṇa goyari rado. (7)</p>
<p><a class="sc" data-uid="gdhp117" id="117"></a>pramada aṇuyujadi<br>bala drumedʰiṇo jaṇa<br>apramada du medʰavi<br>dʰaṇa śeṭʰi va rakṣadi. (8)</p>
<p><a class="sc" data-uid="gdhp118" id="118"></a>apramatu pramateṣu<br>suteṣu baho-jagaru<br>avalaśa va bʰadraśu<br>hitva yadi sumedʰasu. (9)</p>
<p><a class="sc" data-uid="gdhp119" id="119"></a>pramadu apramadeṇa<br>yadʰa nudadi paṇidu<br>praña-prasada aruśu<br>aśoka śo'iṇo jaṇa<br>pravada-ṯʰo \va bʰuma-ṯha<br>dʰiru bala avekṣidi. (10)</p>
<p><a class="sc" data-uid="gdhp120" id="120"></a>apramadeṇa makavha<br>devaṇa samidʰi gadu<br>apramada praśaǰadi<br>pramadu gara\hidu sada. (11)</p>
<p><a class="sc" data-uid="gdhp121" id="121"></a>[(hi)]ṇa dʰa(r)ma na seva'a1<br>pramadeṇa na savasi<br>micʰa-diṭʰi na roy(e)'a<br>na si'a loka-vaḍʰaṇo. (12)</p>
<p><a class="sc" data-uid="gdhp122" id="122"></a>yo du puvi pramajeti<br>pacʰa su na pramajadi<br>so ida loku ohasedi<br>abʰa muto va suri'u. (13)</p>
<p><a class="sc" data-uid="gdhp123" id="123"></a>arahadʰa nikʰamadʰa<br>yujatʰa budʰa-śaśaṇe<br>dʰuṇatʰa mucuṇo seṇa<br>naḍakara ba kuñaru. (14)</p>
<p><a class="sc" data-uid="gdhp124" id="124"></a>apramata svadimada<br>suśila bʰodu bʰikṣavi<br>susamahida-sagapa<br>sacita aṇurakṣadʰa. (15)</p>
<p><a class="sc" data-uid="gdhp125" id="125"></a>yo imasma dʰama-viṇa'i<br>apramatu vihaṣidi<br>praha'i jadi-satsara<br>dukʰusada kariṣadi. (16)</p>
<p><a class="sc" data-uid="gdhp126" id="126"></a>ta yu vadami bʰadrañu<br>yavaditʰa samakada<br>apramada-rada bʰodʰa<br>sadʰami supravedidi. (17)</p>
<p><a class="sc" data-uid="gdhp127" id="127"></a>pramada parivajeti<br>apramada-rada sada<br>bʰāvehi kusale dʰamme<br>yoka-kṣemasa prata'a. (18)</p>
<p><a class="sc" data-uid="gdhp128" id="128"></a>te kṣema-prata suhiṇo<br>apramada-vihar\i'o<br>pʰuṣad(i) .... (ṇa)<br>........ (19)</p>
<p><a class="sc" data-uid="gdhp129" id="129"></a>apramadi pramodi'a<br>ma gami-radi-sabʰamu<br>apramato hi ǰayadu<br>viśeṣa adʰikacʰadi. (20)</p>
<p><a class="sc" data-uid="gdhp130" id="130"></a>apramadi pramodi'a<br>ma gami-radi-sabʰamu<br>apramato hi jayadu<br>kṣaya dukʰasa pramuṇi. (21)</p>
<p><a class="sc" data-uid="gdhp131" id="131"></a>... da-rada bʰodʰa<br>kʰaṇo yu ma uvaca'i<br>kʰaṇadida hi śoyadi<br>nira'eṣu samapi(da). (22)</p>
<p><a class="sc" data-uid="gdhp132" id="132"></a>apramada-rada bʰodʰa<br>sadʰami supravedide<br>drugʰa udʰvaradʰa atvaṇa<br>paga-sana va kuña.. (23)</p>
<p><a class="sc" data-uid="gdhp133" id="133"></a>na'i kalu pramadasa<br>aprati asava-kṣaye<br>pramata duhu amedi<br>siha ba mruya-madi'a. (24)</p>
<p><a class="sc" data-uid="gdhp134" id="134"></a>na'i pramada-samayu<br>appatto āsava-kkʰayaṃ. <br>apramato hi jayadu<br>pranodi paramu sukʰu. (25)</p></blockquote>
<h2>8. cita vagga</h2>
<blockquote class="gatha"><p><a class="sc" data-uid="gdhp135" id="135"></a>diṭʰa-dʰarma-suhatʰa'i<br>sabaraka-'ida\'i ca<br>.. (ru)kʰa-pra\h(a)ṇaṇi<br>cita rakṣe\'a paṇid(u). (1)</p>
<p><a class="sc" data-uid="gdhp136" id="136"></a>pʰanaṇa cava\la cita<br>drurakṣa drunivaraṇa<br>u ....<br>....... (2)</p>
<p><a class="sc" data-uid="gdhp137" id="137"></a>duraga(ma) eka ...<br>........<br>........<br>........</p>
<p>vari'o va tʰale kṣit[(o)]<br>........<br>........<br>........</p>
<p>aṇuvaṯʰida-citasa<br>........<br>........<br>........</p>
<p>aṇuvaṣuda-cita(sa)<br>........<br>........<br>........</p>
<p><a class="sc" data-uid="gdhp138" id="138"></a>sudu ......<br>........<br>........<br>........</p>
<p>kummovamu ka(ya) .<br>........<br>........<br>........</p>
<p>(sa[ma]dʰi) .....<br>........<br>........<br>........</p>
<p>samadʰi mu(c)i ...<br>........<br>........<br>........</p>
<p>[(ci)]teṇa vaji(da) ..( ?)<br>yo d(u) vi (pra) .. (?)<br>(tayo) (?)</p></blockquote>
<h2>9. bala vagga</h2>
<h2>10. jara vagga</h2>
<blockquote class="gatha"><p><a class="sc" data-uid="gdhp139" id="139"></a>.......<br>........<br>........(d)i<br>apa-matse va palare.</p>
<p>.......<br>........<br>........<br>pora(ṇ)aṇi a(ṇu)svar(u).</p>
<p><a class="sc" data-uid="gdhp140" id="140"></a>(dʰ) .. jimi jare astu<br>dr(u) ..... (ja)r(e)<br>........<br>........</p>
<p><a class="sc" data-uid="gdhp141" id="141"></a>yo vi varṣa-śada jivi<br>so vi mrucu-parayaṇo<br>na kaji pari ...<br>........</p>
<p><a class="sc" data-uid="gdhp142" id="142"></a>parijiṇam ida ruvu<br>ro'a-neḍa pravhaguṇo<br>bʰetsidi p(u)di ...<br>........</p>
<p><a class="sc" data-uid="gdhp143" id="143"></a>ko nu harṣ(o) ki[(m a]nano)<br>(ta)va pa[(j)]va\lide sado<br>anakarasm(a) paksiti<br>pra........</p>
<p><a class="sc" data-uid="gdhp144" id="144"></a>yam eva paḍʰama radi<br>gabʰi vasadi maṇavo<br>aviṯʰidu \so vayadi<br>so gacʰu na nivatadi. (8)</p>
<p><a class="sc" data-uid="gdhp145" id="145"></a>yasa radi vivasiṇa<br>ayu aparado si'a<br>apodake \ va matsaṇa<br>ki teṣa u kumulaṇa (9)</p>
<p><a class="sc" data-uid="gdhp146" id="146"></a>ye vrudʰa ye ya dahara<br>ye ca maǰima-poruṣa<br>aṇ(u)pova [(pravaya]d)i<br>(pʰa)\la paka va banaṇa. (10)</p>
<p><a class="sc" data-uid="gdhp147" id="147"></a>yadʰa pʰalaṇa pakaṇa<br>nice padaṇado bʰayo<br>emu jadasa macasa<br>nica maraṇado bʰayo. (11)</p>
<p><a class="sc" data-uid="gdhp148" id="148"></a>yadʰa nadi pravadi'a<br>rakṣa vahadi kulaya<br>emu jara ya mruca ya<br>aya payedi praṇiṇa. (12)</p>
<p><a class="sc" data-uid="gdhp149" id="149"></a>yadʰa vi tadri vikadi<br>ya yed eva odu opadi<br>apaka bʰodi votavi<br>oharaṇaseva sadi'i (13)</p>
<p><a class="sc" data-uid="gdhp150" id="150"></a>emam eva maṇuśa(ṇa)<br>[(ye)] y=a(ñe) sadi praṇayo<br>ya ya i vivasadi \radi<br>mara\ṇaseva sadi'i. (14)</p>
<p><a class="sc" data-uid="gdhp151" id="151"></a>sadi eki na diśadi<br>pradu diṭʰo baho-jaṇo<br>pradu eki na diśadi<br>sadi ditʰa baho-jaṇo. (15)</p>
<p><a class="sc" data-uid="gdhp152" id="152"></a>tatra ko viśpaśi maco<br>daharo si di jivid\i<br>daha\ra vi miyadi<br>nara nari ca ekada. (16)</p>
<p><a class="sc" data-uid="gdhp153" id="153"></a>ayireṇa vada'i kayu<br>paḍʰa'i varl śa'iṣidi<br>tucʰu (a\vaka)da-viñaṇa<br>niratʰa ba kaḍiġara. (17)</p>
<p><a class="sc" data-uid="gdhp154" id="154"></a>(ya)ṇi[(ma)]ṇi avatʰaṇi<br>ala'uṇi ba \śarada<br>(śa)gʰa-(va)r(ṇa)\ṇ(i) śiṣaṇi<br>taṇi diṣpaṇi ka radi. (18)</p>
<p><a class="sc" data-uid="gdhp155" id="155"></a>yaṇimaṇi pravhaguṇi<br>viksitani diśo diśa<br>kavodaka\ṇi \aṯʰiṇi<br>taṇi diṣpaṇi ka radi. (19)</p>
<p><a class="sc" data-uid="gdhp156" id="156"></a>imiṇa pudi-ka'eṇa<br>adureṇa pravhaguṇa<br>nicaśuha-vijiṇeṇa<br>jara-dʰameṇa sa\vaśu<br>nime\dʰa parama śodʰi<br>yoka-kṣemu aṇutara. (20)</p>
<p><a class="sc" data-uid="gdhp157" id="157"></a>imiṇa pudi-ka'eṇa<br>vidvareṇa ...<br>(n)icaśuha-vijiṇeṇa<br>jara-dʰameṇa savaśu<br>nim\edʰa parama śodʰi<br>yoka-kṣemu aṇutara. (21)</p>
<p><a class="sc" data-uid="gdhp158" id="158"></a>imiṇa pudi-ka'eṇa<br>viśravadeṇa pudiṇa<br>nicaśuha-vijiṇeṇa<br>jara-dʰa\(m)eṇa savaśu<br>n(i)medʰa parama śodʰi<br>yoka-kṣema \aṇutara. (22)</p>
<p><a class="sc" data-uid="gdhp159" id="159"></a>ayara jiyamaṇeṇa<br>ḍaǰamaṇeṇa nivrudi<br>nimedʰa \parama śodʰi<br>yoka-kṣemu aṇutara. (23)</p>
<p><a class="sc" data-uid="gdhp160" id="160"></a>jiyadi hi raya-radʰa sucitra<br>adʰa śarira bi jara uvedi<br>sada du dʰarma na \jara (u)vedi<br>sado hi ṣa sabʰi praveraya\di. (24)</p>
<p><a class="sc" data-uid="gdhp161" id="161"></a>muj(u) pur(a) muju pacʰadu<br>maǰadu muju bʰavasa parako<br>sarvatra vi(muta-mo)ṇa(s)o<br>na puṇu jadi-jara uvehiṣ(i). (25)</p></blockquote>
<h2>11. suha vagga</h2>
<blockquote class="gatha"><p><a class="sc" data-uid="gdhp162" id="162"></a>aroga parama labʰa<br>saduṭʰi parama dʰaṇa<br>vaśpaśa1 parama mitra<br>nivaṇa paramo suha. (1)</p>
<p><a class="sc" data-uid="gdhp163" id="163"></a>. (k)itsa parama roka<br>sagʰara parama duha<br>eda ñatva yadʰa-bʰ(u)du<br>nivaṇa pararno suha. (2)</p>
<p><a class="sc" data-uid="gdhp164" id="164"></a>. tra-suha-parica'i<br>yo (pa)śi vi(v)ulu suha\<br>(ca)yi matra-suha dʰiro<br>sabaśu vi(v)ula suha. (3)</p>
<p><a class="sc" data-uid="gdhp165" id="165"></a>. (ha'i vada) /jivamu<br>(u)s\u'esu aṇusu'a<br>(u)s(u)'esu maṇuśeṣu<br>viharamu aṇusu'a. (4)</p>
<p><a class="sc" data-uid="gdhp166" id="166"></a>suha'i vada jivamu<br>veraṇeṣu averaṇa \<br>veraṇeṣu ma\nuśeṣu<br>viharamu averaṇa. (5)</p>
<p><a class="sc" data-uid="gdhp167" id="167"></a>suha'i .. jivamu<br>kijaṇeṣu akijaṇa<br>kijaṇeṣu maṇu(ṣ)u<br>v(i)haramu akijaṇa. (6)</p>
<p><a class="sc" data-uid="gdhp168" id="168"></a>suha'i vada jivamu<br>yeṣa mu nasti kajaṇi<br>kijaṇeṣu maṇuśeṣu<br>viharamu akijaṇa. (7)</p>
<p><a class="sc" data-uid="gdhp169" id="169"></a>na ta driḍʰa ban̆aṇam aha dʰira<br>ya asa1 taruva babaka va<br>sarata-cita maṇi-kuṇaleṣu<br>putreṣu dareṣu ya ya aveha. (8)</p>
<p><a class="sc" data-uid="gdhp170" id="170"></a>eda driḍʰa ban̆aṇam aha dʰira<br>ohariṇa śiśila drupamokṣu<br>eda bi cʰitvaṇa parivrayadi<br>aṇavehiṇo kama-suhu praha'i. (9)</p>
<p><a class="sc" data-uid="gdhp171" id="171"></a>ye raka-rata aṇuvadadi sodu<br>sa'i-gada [(ma)](kaḍa)'o (jala)<br>eda b(i) cʰitvaṇa parivrayadi<br>anavehiṇo kama-suha<br>praha'i. (10)</p>
<p><a class="sc" data-uid="gdhp172" id="172"></a>ahivadaṇa-śilisa<br>nica vridʰavayariṇo<br>catvari tasa vardʰadi<br>ayo kirta suha bala. (11)</p>
<p><a class="sc" data-uid="gdhp173" id="173"></a>drulavhu puruṣayañu<br>(na) sa savatra [(ja]yadi)<br>yatra . (ja)yadi viru<br>ta kulu suhu modadi. (12)</p>
<p><a class="sc" data-uid="gdhp174" id="174"></a>(s)uha sayadi muṇaya<br>na te tʰiṇa va[(śaṇ)]u'(a)<br>suha śikṣida-\savasa<br>kici teṣa na vijadi. (13)</p>
<p><a class="sc" data-uid="gdhp175" id="175"></a>suha darśaṇa ari'a\ṇa<br>savaso vi sada suho<br>adaśaṇeṇa \balaṇa<br>nicam eva suhi si'a. (14)</p>
<p><a class="sc" data-uid="gdhp176" id="176"></a>(ba)la-sagʰada1-cari'u<br>drigʰam adʰvaṇa śoyiṣu<br>dukʰu balehi (sa)\vasu<br>amitrehi va savrasi.<br>. (ra du) suha-savasa<br>ñadihi va samakamo. (15)</p>
<p><a class="sc" data-uid="gdhp177" id="177"></a>dʰira hi praña i \bʰaye'a paṇido<br>dʰoreka-śila vadamada ari'a<br>. (ta)diśa sapuruṣa sumedʰa<br>bʰay(e'a) naksatra-patʰa va cadrimu (16)</p>
<p><a class="sc" data-uid="gdhp178" id="178"></a>ra\dʰe'aro va camasa<br>parikica uvahaṇa<br>ya \(ya) jahad1 kamaṇa<br>ta ta samajadi suh(a)<br>sarva ca suhu \icʰi'a<br>sarva kama parica'i. (17)</p>
<p><a class="sc" data-uid="gdhp179" id="179"></a>(pa) ......... ṇ(e)ṇa<br>[(yo atva]ṇa s)u . (icʰa) .<br>. ra-saṣaga . [(t]siṭʰa)<br>so duha na parimucadi. (18)</p>
<p><a class="sc" data-uid="gdhp180" id="180"></a>jaya vera prasahadi<br>dukʰu śayadi parayidu<br>uvaśadu sohu śayadi<br>hitva jaya-paraya'a. (19)</p>
<p><a class="sc" data-uid="gdhp181" id="181"></a>aṇica va(da) sagʰara<br>upada-vaya-dʰarmiṇo<br>upajiti niruǰadi<br>teṣa uvaśamo suho. (20)</p></blockquote>
<h2>12. tʰera vagga</h2>
<blockquote class="gatha"><p><a class="sc" data-uid="gdhp182" id="182"></a>na tavada tʰeru bʰodi<br>ya '(a)sa (pali .. r).<br>parivako vayu tasa<br>moha-ji[(ṇo)] / (d)i [(vu)]cadi. (1)</p>
<p><a class="sc" data-uid="gdhp183" id="183"></a>yo du puñe ca pave ca<br>duhayasa na lipadi<br>tam ahu tʰera bro\mi<br>yasa na sadi igida. (2)</p>
<p><a class="sc" data-uid="gdhp184" id="184"></a>kija vi daharu bʰodi<br>kaḍa-keśu śuśu yu'i<br>vikada-cʰano ca \kameṣu<br>bramayari pradisvadu (3)</p>
<p><a class="sc" data-uid="gdhp185" id="185"></a>so vada-doṣu medʰavi<br>praña-śila-sama\hidu<br>.u ... visañuto<br>tʰero di pravucadi. (4)</p>
<p><a class="sc" data-uid="gdhp186" id="186"></a>.. (ka)raṇa-matreṇa<br>varṇa-pu\skalarna'i va<br>sada-ruvu naru bʰodi<br>iṣu'i matsari śaḍʰu. (5)</p>
<p><a class="sc" data-uid="gdhp187" id="187"></a>......<br>........<br>........<br>(sada)-ruv(u) di vucadi. (6)</p>
<p><a class="sc" data-uid="gdhp188" id="188"></a>..... ṣamaṇo<br>avradu ali'a bʰaṇi<br>icʰa-loha-sa\mavarṇo<br>ṣamaṇo ki bʰaviṣadi. (7)</p>
<p><a class="sc" data-uid="gdhp189" id="189"></a>.... va pavaṇi<br>ta viñu śramaṇa vidu<br>śamadʰare va pa[(va)]ṇi<br>śramaṇo di pravucadi. (8)</p>
<p><a class="sc" data-uid="gdhp190" id="190"></a>baho bi ida sahida bʰaṣa\maṇa<br>na takaru bʰodi naru pramatu<br>govo va ga'u gaṇa\'u pareṣa<br>na bʰakava ṣamañatʰasa bʰodi. (9)</p>
<p><a class="sc" data-uid="gdhp191" id="191"></a>apa bi ida sahida bʰaṣamaṇa<br>dʰamasa bʰod(i) aṇudʰa(ma)cari<br>anuvad(i)'aṇu idʰa va horo va<br>so bʰakava ṣamañatʰasa bʰodi. (10)</p>
<p><a class="sc" data-uid="gdhp192" id="192"></a>anikaṣayu kaṣaya<br>yo vastra parihasidi<br>avedu dama-soraca<br>na so kaṣaya arahadi. (11)</p>
<p><a class="sc" data-uid="gdhp193" id="193"></a>yo du vada-kaṣayu<br>śilesu susamahidu<br>uvedu dama-soraca<br>so du kaṣaya arahadi. (12)</p>
<p><a class="sc" data-uid="gdhp194" id="194"></a>yu1 metra bʰavayadi<br>apramaṇa nirovadʰi<br>taṇu sañoyaṇo bʰodi<br>paśadu vadʰi-sakṣaya. (13)</p>
<p><a class="sc" data-uid="gdhp195" id="195"></a>eka bi ya praṇa aduṭʰa-citu<br>metrayadi kuśala teṇa bʰodi<br>sarve ya praṇa maṇasaṇu'abadi<br>prahona ari'a prakarodi puñu. (14)</p>
<p><a class="sc" data-uid="gdhp196" id="196"></a>yo1 sata-ṣaṇa pradʰavi vicirya<br>rayerṣayu yayamaṇaṇaparyaya<br>aśpa-veka puruṣa-veka same-<br>paśa vaya-veka niragaḍa (15)</p>
<p><a class="sc" data-uid="gdhp197" id="197"></a>metrasa citasa subʰavidasa<br>diṭʰe va dʰarmi uvavaja va muṇo<br>kala ami naṇubʰavadi sarvaśo2<br>cadri pravha tara-gaṇa va sarvi. (16)</p>
<p><a class="sc" data-uid="gdhp198" id="198"></a>yo na hadi na gʰadʰedi<br>na jeṇadi na yava'i<br>mitrisa sarva-bʰudeṣu<br>vera tasa na keṇayi. (17)</p>
<p><a class="sc" data-uid="gdhp199" id="199"></a>yo du metreṇa citeṇa<br>sarva-bʰuda aṇu'abadi<br>udʰva tiya adʰo yavi<br>yo loku aṇu'abadi (18)</p>
<p><a class="sc" data-uid="gdhp200" id="200"></a>aparitam ida cita<br>apramaṇa subʰavida<br>ya pramaṇa-kida karmu<br>na ta tatra viśiśadi. (19)</p></blockquote>
<h2>13. yamaka vagga</h2>
<blockquote class="gatha"><p><a class="sc" data-uid="gdhp201" id="201"></a>maṇo-puvagama dʰama<br>maṇo-śeṭʰa maṇojava<br>maṇasa hi praduṭʰeṇa<br>bʰaṣadi1 karodi va<br>tado ṇa duhu amedi<br>cako va vahaṇe patʰi. (1)</p>
<p><a class="sc" data-uid="gdhp202" id="202"></a>maṇo-puvagama dʰama<br>maṇo-śeṭʰa maṇo-java<br>maṇasa hi prasaneṇa<br>bʰaṣadi va karodi va<br>tado ṇa suhu amedi<br>cʰaya va aṇukamiṇi. (2)</p>
<p><a class="sc" data-uid="gdhp203" id="203"></a>pava ma kada di śoyadi<br>bʰuyu śoyadi drugadi gado<br>so śoyadi so vihañadi<br>diṣpa kamu kiliṭʰa atvaṇo. (3)</p>
<p><a class="sc" data-uid="gdhp204" id="204"></a>puña ma kida di nnanadi<br>bʰuyu nanadi sugadi gado<br>so nanadi so pramodadi<br>diṣpa kamu viśudʰu atvaṇo. (4)</p>
<p><a class="sc" data-uid="gdhp205" id="205"></a>idʰa śoyadi preca śoyadi<br>pava-kamu duhayatra śoyadi<br>so śoyadi so vihañadi<br>diṣpa kamu kiliṭʰa atvaṇo. (5)</p>
<p><a class="sc" data-uid="gdhp206" id="206"></a>idʰa nanadi preca nanadi<br>puña-kamo duhayatra nanadi<br>so nanadi so pramodadi<br>diṣpa kamu viśudʰu atvaṇo. (6)</p>
<p><a class="sc" data-uid="gdhp207" id="207"></a>pava ja puruṣu kuya<br>na ṇa kuya puṇapuṇu<br>na tasa cʰana kuvi'a<br>dukʰu pavasa ayayu. (7)</p>
<p><a class="sc" data-uid="gdhp208" id="208"></a>puña ea puruṣu kuya<br>kuya yo ṇa puṇapuṇu<br>atʰatʰa cʰana korvi'a<br>sukʰu puñasa ucayu. (8)</p>
<p><a class="sc" data-uid="gdhp209" id="209"></a>na apu mañe'a pavasa<br>na me ta akamiṣadi<br>uda-binu-nivadeṇa<br>uda-kubʰo va puyadi<br>puyadi balu paveṇa<br>stuka-stoka bi ayaro. (9)</p>
<p><a class="sc" data-uid="gdhp210" id="210"></a>na apu mañe'a puñasa<br>na me ta akamiṣadi<br>uda-binu-nivadeṇa<br>uda-kubʰo va puyadi<br>puyadi dʰiru puñeṇa<br>stoka-stuka bi ayaru. (10)</p>
<p><a class="sc" data-uid="gdhp211" id="211"></a>kaya-kamu vayi-kamu<br>maṇo-kama ca pavaka<br>aseva'iti drupañu<br>nira'eṣu vavajadi. (11)</p>
<p><a class="sc" data-uid="gdhp212" id="212"></a>kaya-kamu vayi-kamu<br>maṇo-kama ca bʰadaka<br>aseva'iti sapraño<br>sukadiṣu vavajadi. (12)</p>
<p><a class="sc" data-uid="gdhp213" id="213"></a>asari sara-vadino<br>sari asara-daśiṇo<br>te sara nadʰikacʰadi<br>micʰa-saggapa-goyara. (13)</p>
<p><a class="sc" data-uid="gdhp214" id="214"></a>sara du saradu ñatva<br>asara ji asarado<br>te sara adʰikacʰadi<br>same-sagapa-goyara. (14)</p>
<p><a class="sc" data-uid="gdhp215" id="215"></a>śaru yadʰa drugahido<br>hasta aṇuvikatadi<br>ṣamaña droparamuṭʰo<br>niraya uvakaḍʰadi. (15)</p>
<p><a class="sc" data-uid="gdhp216" id="216"></a>śaru yadʰa sugahido<br>hasta naṇuvikatadi<br>ṣamaña suparamuṭʰo<br>sukadiṣu vakaḍʰadi. (16)</p>
<p><a class="sc" data-uid="gdhp217" id="217"></a>śuhaṇupaśi viharadu<br>idri'eṣu asavudu<br>bʰoyaṇasa amatraño<br>kusidu hiṇa-viryava<br>ta gu prasahadi raku<br>vadu rakʰksa ba drubala. (17)</p>
<p><a class="sc" data-uid="gdhp218" id="218"></a>aśuhaṇupaśi viharadu<br>idri'esu sisavudu<br>bʰoyaṇasa ya matraño<br>ṣadʰu aradʰa-viryava<br>ta gu na prasahadi raku<br>vadu śela va parvada. (18)</p>
<p><a class="sc" data-uid="gdhp219" id="219"></a>yadʰa akara drucʰana<br>vuṭʰi samadibʰinadi<br>emu arakṣida cata<br>raku samadibʰinadi. (19)</p>
<p><a class="sc" data-uid="gdhp220" id="220"></a>yadʰa akara sucʰana<br>vuṭʰi na samadibʰinadi<br>emu surakṣida cita<br>raku na samadibʰinadi. (20)</p>
<p><a class="sc" data-uid="gdhp221" id="221"></a>sujivu ahiri'eṇa<br>kaya-śurina dʰakṣiṇa<br>prakʰaṇiṇo prakabʰiṇa<br>sagiliṭʰeṇa jaduṇa. (21)</p>
<p><a class="sc" data-uid="gdhp222" id="222"></a>hirimada du drujivu<br>nica śuyi-gameṣiṇo<br>aliṇeṇa ap\akabʰiṇa<br>śudʰayiveṇa jaduṇa. (22)</p>
<p><a class="sc" data-uid="gdhp223" id="223"></a>brama i bʰikʰu tasiṇa i pavu<br>araha magena ya apramadu<br>cita ji balu adʰava jara i<br>suheṇa tʰeru yama'eṇa treḍaśa.</p></blockquote>
<h2>14. paṇḍita vagga</h2>
<blockquote class="gatha"><p><a class="sc" data-uid="gdhp224" id="224"></a>dʰama-pridi suhu śayadi<br>viprasaneṇa cedaso<br>ari'a-pravedidi dʰarmi<br>sada ramadi paṇidu. (1)</p>
<p><a class="sc" data-uid="gdhp225" id="225"></a>yatʰa vi rada gammiro<br>viprasano aṇavilo<br>emu dʰamu ṣuṇitvaṇa<br>viprasidadi paṇida. (2)</p>
<p><a class="sc" data-uid="gdhp226" id="226"></a>sarvatra ya sapuruṣa vivedi<br>na kama-kama lavayadi dʰira<br>suheṇa pʰuṭʰa adʰava duheṇa<br>na ucavaya paṇida daśayadi. (3)</p>
<p><a class="sc" data-uid="gdhp227" id="227"></a>atmaṇam eva pradʰamu<br>pradiruvi niveśa'i<br>tadañi anuśaśe'a<br>na kiliśe'a paṇidu. (4)</p>
<p><a class="sc" data-uid="gdhp228" id="228"></a>aṣadʰehi kradavehi<br>pʰiśuṇehi vivhuda-nanahi<br>sakʰa na kari'a paṇido<br>saǧadi kavuruṣehi paviya. (5)</p>
<p><a class="sc" data-uid="gdhp229" id="229"></a>ṣadʰehi ya peśalehi ya<br>(śilava)da yi bahoṣudehi ya<br>sakʰa kuvi'a paṇido<br>sagadi sapuruṣehi bʰadi'a. (6)</p>
<p><a class="sc" data-uid="gdhp230" id="230"></a>anuśaśadi ovadadi<br>asabʰe hi navara'i<br>paṇidaṇa pri'o bʰodi<br>balaṇa bʰodi apri'o. (7)</p>
<p><a class="sc" data-uid="gdhp231" id="231"></a>nisedara pravatara<br>yo paśi vaji-daśaṇa<br>nigiśa-vadi medʰavi<br>tadiśa paṇada bʰayi<br>tadi bʰayamaṇaṇa<br>ṣeho bʰodi na pavi'u. (8)</p>
<p><a class="sc" data-uid="gdhp232" id="232"></a>ka'eṇa kuśala kitva<br>vaya'i kuśala baho<br>maṇeṇa kuśala kitva<br>apramaṇa nirovadʰi<br>avavaji suhi loke<br>paṇidu uvavajadi. (9)</p>
<p><a class="sc" data-uid="gdhp233" id="233"></a>yavajiva bi ya balu<br>paṇida payuvasadi<br>neva dʰamu vi'aṇadi<br>praña hisa na vijadi. (10)</p>
<p><a class="sc" data-uid="gdhp234" id="234"></a>muhuta bi ya viñu<br>paṇada payuvasadi<br>so du dʰamu vi'aṇadi<br>praña hisa tadovi'a. (11)</p>
<p><a class="sc" data-uid="gdhp235" id="235"></a>na abʰaṣamaṇa jaṇadi<br>miṣa balehi paṇida<br>bʰaṣamaṇa du jaṇadi<br>deśada amuda duduhi.1 (12)</p>
<p><a class="sc" data-uid="gdhp236" id="236"></a>deśehi joda'i dʰamu<br>uṣivi iṣiṇa dʰay(u)<br>subʰaṣida-dʰaya hi iṣayu<br>dʰamo ha iṣiṇa dʰayu. (13)</p>
<p><a class="sc" data-uid="gdhp237" id="237"></a>poraṇam ida adura<br>na ida ajetaṇa iva<br>ninadi tuši-bʰaveṇa<br>ninadi baho-bʰaṇiṇo<br>mana-bʰaṇi vi ninadi<br>nasti loki anini'a. (14)</p>
<p><a class="sc" data-uid="gdhp238" id="238"></a>praśaǰa śaśvada nasti<br>nina nica na vijadi<br>tasa nina-praśaǰaṣu<br>na sammijadi paṇida. (15)</p>
<p><a class="sc" data-uid="gdhp239" id="239"></a>śelu yadʰa eka-kʰaṇo<br>vadeṇa na sabʰijadi<br>emu nina-praśaǰaṣu<br>na sammijadi paṇida. (16)</p>
<p><a class="sc" data-uid="gdhp240" id="240"></a>ekada ninido prodʰu<br>ekada ji praśaǰidu<br>na i aha na i bʰeṣida<br>na yi edarahi vijadi. (17)</p>
<p><a class="sc" data-uid="gdhp241" id="241"></a>yo nu ho viña praśaǰadi<br>aṇu'ija śuhaśuhu<br>acʰidra-vuti medʰavi<br>praña-śila-samahida (18)</p>
<p><a class="sc" data-uid="gdhp242" id="242"></a>nikʰu jabodaṇaseva<br>ko ṇa ninidu arahadi<br>deva mi ṇa praśajadi<br>bramoṇa vi praśajidu. (19)</p></blockquote>
<h2>15. bahuśruta vagga</h2>
<blockquote class="gatha"><p><a class="sc" data-uid="gdhp243" id="243"></a>ayo'a va na jaṇadi<br>micʰa-viṇayadu iva<br>avija'i va samu\(śa)<br>budʰaṇa va adaśaṇi. (1)</p>
<p><a class="sc" data-uid="gdhp244" id="244"></a>aṇuyo'a du jaṇadi<br>same-viṇi'ad(u) iva<br>yoṇiśa viyiṇi dʰama<br>sevamaṇa bahoṣuda. (2)</p>
<p><a class="sc" data-uid="gdhp245" id="245"></a>duha'eṇa i artʰeṇa<br>sevidavi bahoṣuda<br>suhiṇa uyidatʰeṇa<br>nica kicʰa-kadeṇa ca. (3)</p>
<p><a class="sc" data-uid="gdhp246" id="246"></a>prahodi duhiṇo dokʰu<br>avaṇedu bahoṣuda<br>katʰa'i paḍiruva'i<br>bʰaṣamaṇa puṇa-puṇu. (4)</p>
<p><a class="sc" data-uid="gdhp247" id="247"></a>suhidasa vi pramoju<br>jaṇayadi bahoṣuda<br>deśada amuda dʰamu<br>dukʰa-vaśama-kami'a. (5)</p>
<p><a class="sc" data-uid="gdhp248" id="248"></a>śimada1 maha-praña<br>dʰarmakama-bahoṣuda<br>bʰayidavi saprañeṇa<br>bʰuyasa bʰorim icʰadu. (6)</p>
<p><a class="sc" data-uid="gdhp249" id="249"></a>bahuṣuda dʰama-dʰara<br>sapraña budʰa-ṣavaka<br>śrudi-viñati akakṣu<br>ta bʰaye'a tadʰavidʰa. (7)</p>
<p><a class="sc" data-uid="gdhp250" id="250"></a>sabʰir ava2 samase'a<br>sabʰi kuvi'a sadʰavu<br>sada sadʰarmu aña'i<br>sarva-dukʰa pramucadi. (8)</p>
<p><a class="sc" data-uid="gdhp251" id="251"></a>yadʰa akara sucʰana<br>praviśi tamasarṇudu<br>vijamaṇa vi ruveṣu<br>cakʰkṣuma vi na paśadi (9)</p>
<p><a class="sc" data-uid="gdhp252" id="252"></a>emam eva idʰ=ekacu<br>jadima vi ca yo naro<br>aṣutva na vi'aṇadi<br>dʰama dʰama1 kalaṇa-pavaka. (10)</p>
<p><a class="sc" data-uid="gdhp253" id="253"></a>pradiveṇa nu2 ruvaṇi<br>yadʰa paśadi cakʰkṣuma<br>emu sutva vi'aṇadi<br>dʰama kalaṇa-pavaka. (11)</p>
<p><a class="sc" data-uid="gdhp254" id="254"></a>suṣuda ṣuda-vaḍʰaṇa<br>ṣuda prañaya vaḍʰadi<br>praña artʰa viśodʰedi<br>artʰa śudʰo suhava'u. (12)</p>
<p><a class="sc" data-uid="gdhp255" id="255"></a>so artʰa-ladʰu medʰavi<br>praña-śila-samahidu<br>ṣuda-dʰamu suyi-drakṣu<br>panodi paramu suhu. (13)</p>
<p><a class="sc" data-uid="gdhp256" id="256"></a>nica hi avi'aṇada<br>caradi amara viva<br>sadʰama du vi'aṇada<br>aduraseva śadvari. (14)</p>
<p><a class="sc" data-uid="gdhp257" id="257"></a>kim añatra aṣamaṇadʰa<br>dʰamaseva adaśaṇe<br>eva apasa jividi<br>vera kuyadi keṇa'i. (15)</p>
<p><a class="sc" data-uid="gdhp258" id="258"></a>ye śaśaṇa arahadu<br>ari'aṇa dʰama-jiviṇo<br>paḍikośadi drumedʰo<br>diṭʰi niṣa'i pavi'a<br>pʰalaṇi kaḍakaseva<br>atva-kaña'i pʰaladi. (16)</p></blockquote>
<h2>16. prakīrṇaka vagga</h2>
<blockquote class="gatha"><p><a class="sc" data-uid="gdhp259" id="259"></a>ekasaṇa eka-saya<br>eka-'iya'i savudu<br>eku ramahi atvaṇa<br>arañi eka'o vasa. (1)</p>
<p><a class="sc" data-uid="gdhp260" id="260"></a>yasa ṣadʰa i praña ya<br>viya otrapi'a hiri<br>so ho maha-dʰaṇa bʰodi<br>moham aña baho dʰaṇa. (2)</p>
<p><a class="sc" data-uid="gdhp261" id="261"></a>na sadi putra traṇa'i<br>na bʰo'a na vi banava<br>adeṇa abʰiduṇasa<br>nasti ñadihi traṇadʰa. (3)</p>
<p><a class="sc" data-uid="gdhp262" id="262"></a>druprava'i dru'abʰiramu<br>dru'aǰavasaṇa gʰara<br>dukʰu samaṇa-savaso<br>dukʰaṇuvadida bʰava. (4)</p>
<p><a class="sc" data-uid="gdhp263" id="263"></a>kicʰe maṇuśa-pradilabʰu<br>kicʰa macaṇa jivida<br>kicʰe sadʰama-śramaṇa<br>kicʰe budʰaṇa upaya. (5)</p>
<p><a class="sc" data-uid="gdhp264" id="264"></a>sukaraṇi asadʰuṇi<br>atvaṇo ahidaṇa yi<br>ya du hida ji sadʰu ji<br>ta gu parama-drukara. (6)</p>
<p><a class="sc" data-uid="gdhp265" id="265"></a>apaṇatʰa paratʰeṇa<br>na kudayiṇo hava'i<br>atvatʰa paramu ñatva<br>svakatʰa-paramu si'a. (7)</p>
<p><a class="sc" data-uid="gdhp266" id="266"></a>ayo'i yuji atvaṇa<br>yo'aseva ayujadu<br>atʰa hitva pri'a-gaha<br>svihadi artʰaṇupaśiṇo. (8)</p>
<p><a class="sc" data-uid="gdhp267" id="267"></a>nedi hi mahavira<br>sadʰameṇa tadʰakada<br>dʰameṇa ne'amaṇaṇa<br>ka y-asu'a vi'aṇadu. (9)</p>
<p><a class="sc" data-uid="gdhp268" id="268"></a>ali'a bʰaṣamaṇasa<br>avakamadi devada<br>muha ji pudi'a bʰodi<br>saga-ṯhaṇa i bʰatsadi. (10)</p>
<p><a class="sc" data-uid="gdhp269" id="269"></a>abʰuda-vadi naraka uvedi<br>yo ya vi kitva na karodi āha<br>uvha'i ami preca sama bʰavadi<br>nihiṇa-kama maṇuya paratri. (11)</p>
<p><a class="sc" data-uid="gdhp270" id="270"></a>catvari ṯʰaṇaṇi naro pramatu<br>avajadi para-darovasevi<br>amuña-labʰa ani'ama-saya<br>nina tridi'a niraya ca'uṯʰa. (12)</p>
<p><a class="sc" data-uid="gdhp271" id="271"></a>na pareṣa vilomaṇi<br>na pareṣa kidakida<br>atvaṇo i samikṣe'a<br>samaṇi viṣamaṇi ca. (13)</p>
<p><a class="sc" data-uid="gdhp272" id="272"></a>supaśi vaja añeṣa<br>atvaṇo maṇa drudaśa<br>pareṣa eṣu vajaṇa<br>upuṇadi yatʰa busu<br>atvaṇo maṇa cʰadedi<br>kali va kidava śaḍʰa. (14)</p>
<p><a class="sc" data-uid="gdhp273" id="273"></a>alajidavi lajadi<br>lajidavi na lajadi<br>abʰayi bʰaya-darśavi<br>bʰayi abʰaya-darśaṇo<br>micʰadiṭʰi-samadaṇa<br>satva gacʰadi drugadi. (15)</p></blockquote>
<h2>17. krodʰa vagga</h2>
<blockquote class="gatha"><p><a class="sc" data-uid="gdhp274" id="274"></a>kotʰu jahi viprayahe'a maṇa<br>sañoyaṇa savi adikame'a<br>ta nama-ruvasa aṣajamaṇa<br>akijaṇa naṇuvadadi dukʰu. (1)</p>
<p><a class="sc" data-uid="gdhp275" id="275"></a>yo du upadida kodʰu<br>radʰa bʰada va dʰara'i<br>tam aho saradi bromi<br>rasvi-ggaha idara jaṇa. (2)</p>
<p><a class="sc" data-uid="gdhp276" id="276"></a>ya gu na prasahadi kudʰu<br>no yasa kuradi vaśa<br>so hu rakṣadi atvaṇa<br>nineva navaciṭʰadi. (3)</p>
<p><a class="sc" data-uid="gdhp277" id="277"></a>akodʰaṇasa vidi1<br>ṯʰida-dʰamasa rayiṇo<br>suhu puruṣu ase'a<br>śida-cʰade va sva gʰari. (4)</p>
<p><a class="sc" data-uid="gdhp278" id="278"></a>uṣavha viva go-saǧi<br>śilamadu akodʰaṇo<br>baho ṇa payuvasadi<br>rayaṇa viva dʰami'a. (5)</p>
<p><a class="sc" data-uid="gdhp279" id="279"></a>hasti va muya-jadaṇa<br>śela hemavañ iva<br>sakaro va śravadiṇa<br>adico tavada-r-iva<br>kʰaṇa-kʰaṇi tidikṣe'a<br>kodʰu rakṣe'a atvaṇi. (6)</p>
<p><a class="sc" data-uid="gdhp280" id="280"></a>jiṇa kodʰa akotʰeṇa<br>asadʰu sadʰuṇa jiṇa<br>jiṇa kradava daṇeṇa<br>saceṇa ali'a jiṇa. (7)</p>
<p><a class="sc" data-uid="gdhp281" id="281"></a>saca bʰaṇi na kuve'a<br>daya apadu yayida<br>edehi trihi ṯʰaṇehi<br>gacʰa devana sadi'i. (8)</p>
<p><a class="sc" data-uid="gdhp282" id="282"></a>kudʰu atʰa na jaṇadi<br>kudʰu dʰamu na paśadi<br>anu tada tamu bʰodi<br>ya kodʰu sahadi naru. (9)</p>
<p><a class="sc" data-uid="gdhp283" id="283"></a>ma sa kodʰu pramuje'a<br>dukʰu kodʰasa avaraṇa<br>madʰuvā maññatī bālo.<br>pacʰa tavadi kodʰaṇo. (10)</p>
<p><a class="sc" data-uid="gdhp284" id="284"></a>nakara aṯʰi-pakara<br>matsa-lohida-levaṇa<br>yatra rako ya doṣo ya<br>maṇo makṣo samokadu. (11)</p>
<p><a class="sc" data-uid="gdhp285" id="285"></a>makṣi'a matsari bʰodi<br>prahata bʰodi gadʰavo<br>kodʰaṇo su'aro bʰodi<br>ma sa kuju kumaraka. (12)</p>
<p><a class="sc" data-uid="gdhp286" id="286"></a>suradu bʰodi bʰadrañu<br>surado suho modadi<br>suradasa a'i dʰamu<br>edʰa paśadʰa tadiṇo. (13)</p>
<p><a class="sc" data-uid="gdhp287" id="287"></a>soracasa pʰala paśa<br>tava kicʰaṣu jadiṣu<br>yatra edadiśo sadu<br>surado di na haṇadi. (14)</p>
<p><a class="sc" data-uid="gdhp288" id="288"></a>ki nu ǰatva suho śayadi<br>ki nu ǰatva na śoyadi<br>kisa nu eka-dʰamasa<br>vadʰa royeṣi godama. (15)</p>
<p><a class="sc" data-uid="gdhp289" id="289"></a>kodʰu ǰatva suha śayadi<br>kodʰu ǰatva na śoyadi<br>kodʰasa viṣa-mulasa<br>masuragasa bramaṇa<br>vadʰa ari'a praśaǰadi<br>ta ji ǰatva na śoyadi. (16)</p></blockquote>
<h2>18. puṣpa vagga</h2>
<blockquote class="gatha"><p><a class="sc" data-uid="gdhp290" id="290"></a>yatʰa vi ruyida puṣu<br>vaṇama\da agana'a<br>emu subʰaṣi\da vaya<br>apʰa(la) .. akuvad(u). (1)</p>
<p><a class="sc" data-uid="gdhp291" id="291"></a>yatʰa vi ruyida puṣu<br>vaṇamada sagana'a<br>emu subʰaṣida vaya<br>sapʰala bʰodi kuvadu. (2)</p>
<p><a class="sc" data-uid="gdhp292" id="292"></a>yatʰa vi bʰamaru puṣ\pa<br>vana-gana ah(e)da'(i)<br>paridi rasam ada'i<br>emu gami muṇi cara. (3)</p>
<p><a class="sc" data-uid="gdhp293" id="293"></a>yada vi puṣpa-raśi\sa<br>kuya mala-guṇa baho<br>emu jadeṇa maceṇa<br>kata(v)i ..... (4)</p>
<p><a class="sc" data-uid="gdhp294" id="294"></a>p(u)ṣa(ṇ)i (y)e\va payiṇadu<br>vasita-maṇasa nara<br>sutu gamu mahoho va<br>a(da) ..... (5)</p>
<p><a class="sc" data-uid="gdhp295" id="295"></a>.... (pra)divada vayadi<br>na mali'a takar(a) canaṇa va<br>sadaṇa gano pradivada va'idi<br>sa(rva) \diśa sapuruṣo pada'idi. (6)</p>
<p><a class="sc" data-uid="gdhp296" id="296"></a>...... (ya vi)<br>........<br>........ (gana-ja[da)]ṇa<br>śila-gano \ivutama. (7)</p>
<p><a class="sc" data-uid="gdhp297" id="297"></a>... (baṇa)-śilaṇa<br>apramada- \vihariṇa<br>samadaña-vimutaṇa<br>ga\di maro na vinadi. (8)</p>
<p><a class="sc" data-uid="gdhp298" id="298"></a>vaṣi'a yatʰa puṣaṇa<br>poraṇaṇi pra\mujadi<br>emu raka ji dosa ji<br>vipramujadʰa bʰikṣavi. (9)</p>
<p><a class="sc" data-uid="gdhp299" id="299"></a>ucʰina siṇeha atvaṇo<br>kumudu śaradaka ba p(r)a\ṇiṇa<br>śadi-magam eva broha'i<br>nivaṇa sukadeṇa deśida. (10)</p>
<p><a class="sc" data-uid="gdhp300" id="300"></a>pʰeṇovamu kayam ida viditva<br>mari(y)i .... (bʰu)da'i<br>cʰetvaṇa marasa p(a)p(a)vuṣe'aṇa1<br>a ...... (11)</p>
<p><a class="sc" data-uid="gdhp301" id="301"></a>........<br>[yama-loka ji] ida sadevaka<br>ko dʰama-pada sudeśida<br>kuśala puṣa viva payeṣidi. (12)</p>
<p><a class="sc" data-uid="gdhp302" id="302"></a>budʰu pradʰa ... ṣidi<br>yama-loka ji ida sadevaka<br>budʰu dʰama-pada sudeśida<br>kuśala puṣa viva payiṣidi. (13)</p>
<p><a class="sc" data-uid="gdhp303" id="303"></a>yadʰa sagara-'uḍasa<br>uǰidasa maha-patʰe<br>padumu tatra ja'e'a<br>suyi-gan̆a maṇoramu (14)</p>
<p><a class="sc" data-uid="gdhp304" id="304"></a>e[(mu)] sag(ʰ)asa-dʰama'(u)<br>an̆a-hodi prudʰijaṇe<br>abʰi(r)oyadi praña'i<br>same-sabudʰa-ṣavaka. (15)</p></blockquote>
<h2>19. sahasra vagga</h2>
<blockquote class="gatha"><p><a class="sc" data-uid="gdhp305" id="305"></a>yo (sa)hasa sahasaṇi<br>saǧami maṇuṣa jiṇi<br>eka ji jiṇi atvaṇa<br>so ho sagamu utamu. (1)</p>
<p><a class="sc" data-uid="gdhp306" id="306"></a>sahasa bi ya \vayaṇa<br>aṇatʰa-pada-sahida<br>eka vaya-pada ṣevha<br>ya ṣutva uvaśamadi. (2)</p>
<p><a class="sc" data-uid="gdhp307" id="307"></a>[(yo ja] va)ya-\śada (bʰa)ṣi<br>aṇatʰa-pada-sahida<br>e\ka vaya-(pa[da)] \ṣ(e)hu<br>ya ṣutva uvaśamadi. (3)</p>
<p><a class="sc" data-uid="gdhp308" id="308"></a>. (ha)sa bi ya gadʰaṇa<br>aṇatʰa-pada-sahida<br>eka gadʰa-pada ṣeho<br>ya ṣutva uvaśamadi. (4)</p>
<p><a class="sc" data-uid="gdhp309" id="309"></a>(yo) ja gadʰa-śada bʰaṣi<br>aṇatʰa-pada-sahida<br>eka gadʰa-pada ṣebʰa<br>ya ṣutva uvaśamadi. (5)</p>
<p><a class="sc" data-uid="gdhp310" id="310"></a>masa-masi sahasiṇa<br>yo ya'e'a śadeṇa ca<br>nevi budʰi prasadasa<br>kala avedi ṣoḍaśa. (6)</p>
<p><a class="sc" data-uid="gdhp311" id="311"></a>(ma)sa-mase sahaseṇa<br>yo ya'e'a śadeṇa ca<br>neva .. prasa . sa<br>kala avedi ṣoḍaśa. (7)</p>
<p><a class="sc" data-uid="gdhp312" id="312"></a>masa-masi sahasiṇa<br>yo ya'e'a śadeṇa ca<br>neva saǧi prasadasa<br>kala avedi ṣoḍaśa. (8)</p>
<p><a class="sc" data-uid="gdhp313" id="313"></a>masa-masi sahaseṇa<br>yo ya'e'a śadeṇa ca<br>neva sagʰasa-dʰameṣu<br>kala avedi ṣoḍaśa. (9)</p>
<p><a class="sc" data-uid="gdhp314" id="314"></a>masa-masi sahaseṇa<br>yo ya'e'a śadeṇa ca<br>...... teṣu<br>kala avedi ṣoḍaśa. (10)</p>
<p><a class="sc" data-uid="gdhp315" id="315"></a>masa-mase sahaseṇa<br>yo ya'e'a śadeṇa ca<br>eka-paṇaṇu'abisa<br>kala navedi ṣoḍaśa. (11)</p>
<p><a class="sc" data-uid="gdhp316" id="316"></a>ya ja vaṣa-śada jivi<br>kusidʰu hiṇa-viyava<br>muhutu jivida ṣevha<br>virya arahado driḍʰa. (12)</p>
<p><a class="sc" data-uid="gdhp317" id="317"></a>ya jivaṣa-śado jivi<br>apaśu udaka-vaya<br>muhutu jivida ṣevha<br>paśado udaka-vaya. (13)</p>
<p><a class="sc" data-uid="gdhp318" id="318"></a>ya ja vaṣa-śada jivi<br>apaśu dʰamu utamu<br>mohotu jivida ṣehu<br>paśadu dʰamu utamu. (14)</p>
<p><a class="sc" data-uid="gdhp319" id="319"></a>ya ja vaṣa-śada jadu<br>agi pariyara vaṇi<br>kṣireṇa sapi-teleṇa<br>diva-ratra atadrido (15)</p>
<p><a class="sc" data-uid="gdhp320" id="320"></a>eka ji bʰavidatvaṇa<br>muhuta viva puya'i<br>sameva puyaṇa ṣevha<br>ya ji vaṣa-śada hodu. (16)</p>
<p><a class="sc" data-uid="gdhp321" id="321"></a>ya k(e)ja yaṭʰa va hoda va lake1<br>(sa)vat(sa)ra yayadi puña([ve]kṣa)<br>sava bi ta na cadu-bʰaku vedi<br>ahivadaṇa uju-kadeṣu ṣiho. (17)</p></blockquote>
<h2>20. śīla vagga</h2>
<blockquote class="gatha"><p><a class="sc" data-uid="gdhp322" id="322"></a>śilamadu suyi-drakṣo<br>dʰama-ṯʰo sadʰu-jivaṇo<br>atvaṇo karako sadu<br>ta jaṇo kuradi pri'u. (1)</p>
<p><a class="sc" data-uid="gdhp323" id="323"></a>ṣadʰu śileṇa sabaṇo<br>yaśa-bʰo'a-samapidu<br>yeṇa yeṇeva vayadi<br>teṇa teṇeva puyidu. (2)</p>
<p><a class="sc" data-uid="gdhp324" id="324"></a>yo natva-hedu na parasa hedu<br>pavaṇi kamaṇi samayare'a<br>na (i)cʰi a .. [(sa)]midʰi a(t)vaṇo<br>so śi(lava) paṇidu dʰami'o si'a. (3)</p>
<p><a class="sc" data-uid="gdhp325" id="325"></a>sañadu sukadi yadi<br>drugadi yadi asañadu<br>ma sa viśpaśa avaja<br>ida vidva samu cari. (4)</p>
<p><a class="sc" data-uid="gdhp326" id="326"></a>savudu pradimukʰasa<br>idri'eṣu ya pajaṣu<br>pramuṇi aṇupruviṇa<br>sava-sañoyaṇa-kṣaya. (5)</p>
<p><a class="sc" data-uid="gdhp327" id="327"></a>śudʰasa hi sada pʰagu<br>śudʰasa posadʰu sada<br>śudʰasa s(u)yi ...<br>tasa samajadi vada. (6)</p>
<p><a class="sc" data-uid="gdhp328" id="328"></a>dʰamu cari sucarida<br>... drucarida cari<br>dʰamayari suh(a) śedi<br>asvi loki parasa yi. (7)</p>
<p><a class="sc" data-uid="gdhp329" id="329"></a>aho nako va sagami<br>cavadʰivadida śara<br>adivaka ti(d)i(kṣ)ami<br>druśilo hi baho-jaṇo. (8)</p>
<p><a class="sc" data-uid="gdhp330" id="330"></a>yasa acada-druśili'a<br>malu'a va vilada vaṇi<br>kuya so tadʰa [(a)]tvaṇa<br>yadʰa ṇa viṣamu icʰadi. (9)</p>
<p><a class="sc" data-uid="gdhp331" id="331"></a>.. [(a)]yo-kuḍu bʰuta<br>........<br>............. [(bʰu]j)e'a<br>raṭʰa-piṇa asañadu. (10)</p></blockquote>
<h2>21. kr̥tya vagga</h2>
<blockquote class="gatha"><p><a class="sc" data-uid="gdhp332" id="332"></a>ida ja mi keca ida ji kari'a<br>ida kari .......<br>.... (pa)ripʰanamaṇa<br>abʰimadadimucu-(jara)saśo'a. (1)</p>
<p><a class="sc" data-uid="gdhp333" id="333"></a>idʰa vaṣa kariṣamu<br>idʰa hemada-gi ..<br>........<br>........ (2)</p>
<p><a class="sc" data-uid="gdhp334" id="334"></a>ta putra-paśu-samadʰa<br>........<br>sutu ga .....<br>........ (3)</p>
<p><a class="sc" data-uid="gdhp335" id="335"></a>puve i kica paḍijaga(re'a)<br>no yo \ kici kica-kale vade'a<br>ta tadiśa paḍikama kica-kari<br>no i kica kici-'ali vade'a. (4)</p>
<p><a class="sc" data-uid="gdhp336" id="336"></a>ya puvi karaṇi'aṇi<br>pacʰa ṣa katu icʰadi<br>atʰadu batsadi balu<br>suhadu parihayadi. (5)</p>
<p><a class="sc" data-uid="gdhp337" id="337"></a>akida kuki\da \ṣehu<br>pacʰa tavadi drukida<br>kida nu sukida ṣeh(o)<br>ya kitva naṇutapa(di). (6)</p>
<p><a class="sc" data-uid="gdhp338" id="338"></a>ya \(gu) k(u)ya ta vadi'a<br>.......<br>(akaroda bʰaṣama[ṇa)]<br>...... (7)</p>
<p><a class="sc" data-uid="gdhp339" id="339"></a>ya kica ta a ...<br>........ (ki)yadi<br>unaḍaṇa prama[(tana)]<br>........<br>asava teṣa vaḍʰadi<br>ara te asava-kṣa[(ya)]. (8)</p>
<p><a class="sc" data-uid="gdhp340" id="340"></a>yeṣa du susamaradʰa<br>nica kaya-kada sva(d)i<br>........<br>........<br>sadaṇa sabrayaṇaṇa<br>taṣa kṣa(yad)i ...(9)</p></blockquote>
<h2>22. nāga / aśva vagga</h2>
<blockquote class="gatha"><p><a class="sc" data-uid="gdhp341" id="341"></a>........<br>........<br>........<br>atva-dada tada vara.</p>
<p><a class="sc" data-uid="gdhp342" id="342"></a>........<br>........<br>........<br>... [(dade)]ṣu gacʰadi.</p>
<p><a class="sc" data-uid="gdhp343" id="343"></a>adikradaya ratri<br>devada uvasagrami<br>vaditva muninu pada<br>imi praśaña pradiprocʰa.</p>
<p><a class="sc" data-uid="gdhp344" id="344"></a>ki-śila ke-samacara<br>ke-guna kena karmaṇa<br>keh(i) darmehi sabana<br>ke jaṇa sparga-ǧamiyu.</p></blockquote>
</article>
<aside id="metaarea">
<p><cite class="book">The Gāndhārī Dharmapada</cite></p>
<p>On the basis of the edition: The Gāndhārī Dharmapada, edited with an introduction and commentary by John Brough, London 1962. (London Oriental Series, 7.) </p> 
<p>Prepared by Jost Gippert and Katharina Kupfer, Frankfurt a/M 1995-1999;</p>
<p><a href="http://titus.uni-frankfurt.de/texte/etcs/ind/mind/gandhpkt/dhpgpkt/dhpgp.htm">TITUS Version</a> by Jost Gippert, Frankfurt a/M, 9.1.1999 / 18.6.2000 / 20.11.2005</p>
<p>Copyright TITUS Project, Frankfurt a/M, 10.12.2008. No parts of this document may be republished in any form without prior permission by the copyright holder.</p>
<p>The texts must not be used for any kind of commercial usage.</p>
<p>Prepared for SuttaCentral by <span class="editor">Ayya Vimala</span>.</p>
</aside>
</section>
</div>
</body>
</html>