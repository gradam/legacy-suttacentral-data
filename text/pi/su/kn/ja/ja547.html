<!DOCTYPE html>
<html>
<head>
<meta charset="UTF-8">
<meta author=" Pali text from the Mahāsaṅgīti Tipiṭaka Buddhavasse 2500">
<title></title>
</head>
<body>
<div id="text" lang="pi">
<div id="toc">
</div>
<section class="sutta" id="ja547">
<article>
<div class="hgroup">
<p class="division">Jātaka</p>
<p>Mahānipāta</p>
<p>Mūgapakkhavagga</p>
<p>Vessantarajātaka</p>
<h1>Dasavarakathā</h1>
</div>
<blockquote class="gatha">
<p>
<a class="msdiv" id="msdiv1655"></a>
<a class="ms" id="p_23J_3001"></a>
<a class="sc" id="1"></a>
“Phussatī varavaṇṇābhe,<br>
varassu dasadhā vare;<br>
Pathabyā cārupubbaṅgi,<br>
yaṃ tuyhaṃ manaso piyaṃ”.<br>
</p>
<p>
<a class="msdiv" id="msdiv1656"></a>
<a class="ms" id="p_23J_3002"></a>
<a class="sc" id="2"></a>
“Devarāja namo tyatthu,<br>
kiṃ pāpaṃ pakataṃ mayā;<br>
Rammā cāvesi maṃ ṭhānā,<br>
vātova dharaṇīruhaṃ”.<br>
</p>
<p>
<a class="msdiv" id="msdiv1657"></a>
<a class="ms" id="p_23J_3003"></a>
<a class="sc" id="3"></a>
“Na ceva te kataṃ pāpaṃ,<br>
na ca me tvamasi appiyā;<br>
Puññañca te parikkhīṇaṃ,<br>
yena tevaṃ vadāmahaṃ.<br>
</p>
<p>
<a class="msdiv" id="msdiv1658"></a>
<a class="ms" id="p_23J_3004"></a>
<a class="sc" id="4"></a>
Santike maraṇaṃ tuyhaṃ,<br>
vinābhāvo bhavissati;<br>
Paṭigaṇhāhi me ete,<br>
vare dasa pavecchato”.<br>
</p>
<p>
<a class="msdiv" id="msdiv1659"></a>
<a class="ms" id="p_23J_3005"></a>
<a class="sc" id="5"></a>
“Varañce me ado sakka,<br>
sabbabhūtānamissara;<br>
Sivirājassa bhaddante,<br>
tattha assaṃ nivesane.<br>
</p>
<p>
<a class="msdiv" id="msdiv1660"></a>
<a class="ms" id="p_23J_3006"></a>
<a class="sc" id="6"></a>
Nīlanettā nīlabhamu,<br>
nilakkhī ca yathā migī;<br>
Phussatī nāma nāmena,<br>
tatthapassaṃ purindada.<br>
</p>
<p>
<a class="msdiv" id="msdiv1661"></a>
<a class="ms" id="p_23J_3007"></a>
<a class="sc" id="7"></a>
Puttaṃ labhetha varadaṃ,<br>
yācayogaṃ amacchariṃ;<br>
Pūjitaṃ paṭirājūhi,<br>
kittimantaṃ yasassinaṃ.<br>
</p>
<p>
<a class="msdiv" id="msdiv1662"></a>
<a class="ms" id="p_23J_3008"></a>
<a class="sc" id="8"></a>
Gabbhaṃ me dhārayantiyā,<br>
majjhimaṅgaṃ anunnataṃ;<br>
Kucchi anunnato assa,<br>
cāpaṃva likhitaṃ samaṃ.<br>
</p>
<p>
<a class="msdiv" id="msdiv1663"></a>
<a class="ms" id="p_23J_3009"></a>
<a class="sc" id="9"></a>
Thanā me nappapateyyuṃ,<br>
palitā na santu vāsava;<br>
Kāye rajo na limpetha,<br>
vajjhañcāpi pamocaye.<br>
</p>
<p>
<a class="msdiv" id="msdiv1664"></a>
<a class="ms" id="p_23J_3010"></a>
<a class="sc" id="10"></a>
Mayūrakoñcābhirude,<br>
nārivaragaṇāyute;<br>
Khujjacelāpakākiṇṇe,<br>
sūtamāgadhavaṇṇite.<br>
</p>
<p>
<a class="msdiv" id="msdiv1665"></a>
<a class="ms" id="p_23J_3011"></a>
<a class="sc" id="11"></a>
Citraggaḷerughusite,<br>
surāmaṃsapabodhane;<br>
Sivirājassa bhaddante,<br>
tatthassaṃ mahesī piyā”.<br>
</p>
<p>
<a class="msdiv" id="msdiv1666"></a>
<a class="ms" id="p_23J_3012"></a>
<a class="sc" id="12"></a>
“Ye te dasa varā dinnā,<br>
mayā sabbaṅgasobhane;<br>
Sivirājassa vijite,<br>
sabbe te lacchasī vare”.<br>
</p>
<p>
<a class="msdiv" id="msdiv1667"></a>
<a class="ms" id="p_23J_3013"></a>
<a class="sc" id="13"></a>
Idaṃ vatvāna maghavā,<br>
devarājā sujampati;<br>
Phussatiyā varaṃ datvā,<br>
anumodittha vāsavo.<br>
</p>
</blockquote>
<p class="endsutta">
<a class="ms" id="p_23J_3014"></a>
<a class="sc" id="14"></a>
Dasavarakathā nāma.</p>
<blockquote class="uddanagatha">
<p>
<a class="msdiv" id="msdiv1668"></a>
<a class="ms" id="p_23J_3015"></a>
<a class="sc" id="15"></a>
“Parūḷhakacchanakhalomā,<br>
paṅkadantā rajassirā;<br>
Paggayha dakkhiṇaṃ bāhuṃ,<br>
kiṃ maṃ yācanti brāhmaṇā”.<br>
</p>
<p>
<a class="msdiv" id="msdiv1669"></a>
<a class="ms" id="p_23J_3016"></a>
<a class="sc" id="16"></a>
“Ratanaṃ deva yācāma,<br>
sivīnaṃ raṭṭhavaḍḍhanaṃ;<br>
Dadāhi pavaraṃ nāgaṃ,<br>
īsādantaṃ urūḷhavaṃ”.<br>
</p>
<p>
<a class="msdiv" id="msdiv1670"></a>
<a class="ms" id="p_23J_3017"></a>
<a class="sc" id="17"></a>
“Dadāmi na vikampāmi,<br>
yaṃ maṃ yācanti brāhmaṇā;<br>
Pabhinnaṃ kuñjaraṃ dantiṃ,<br>
opavayhaṃ gajuttamaṃ”.<br>
</p>
<p>
<a class="msdiv" id="msdiv1671"></a>
<a class="ms" id="p_23J_3018"></a>
<a class="sc" id="18"></a>
Hatthikkhandhato oruyha,<br>
rājā cāgādhimānaso;<br>
Brāhmaṇānaṃ adā dānaṃ,<br>
sivīnaṃ raṭṭhavaḍḍhano.<br>
</p>
<p>
<a class="msdiv" id="msdiv1672"></a>
<a class="ms" id="p_23J_3019"></a>
<a class="sc" id="19"></a>
Tadāsi yaṃ bhiṃsanakaṃ,<br>
tadāsi lomahaṃsanaṃ;<br>
Hatthināge padinnamhi,<br>
medanī sampakampatha.<br>
</p>
<p>
<a class="msdiv" id="msdiv1673"></a>
<a class="ms" id="p_23J_3020"></a>
<a class="sc" id="20"></a>
Tadāsi yaṃ bhiṃsanakaṃ,<br>
tadāsi lomahaṃsanaṃ;<br>
Hatthināge padinnamhi,<br>
khubhittha nagaraṃ tadā.<br>
</p>
<p>
<a class="msdiv" id="msdiv1674"></a>
<a class="ms" id="p_23J_3021"></a>
<a class="sc" id="21"></a>
Samākulaṃ puraṃ āsi,<br>
ghoso ca vipulo mahā;<br>
Hatthināge padinnamhi,<br>
sivīnaṃ raṭṭhavaḍḍhane.<br>
</p>
<p>
<a class="msdiv" id="msdiv1675"></a>
<a class="ms" id="p_23J_3022"></a>
<a class="sc" id="22"></a>
Uggā ca rājaputtā ca,<br>
vesiyānā ca brāhmaṇā;<br>
Hatthārohā anīkaṭṭhā,<br>
rathikā pattikārakā.<br>
</p>
<p>
<a class="msdiv" id="msdiv1676"></a>
<a class="ms" id="p_23J_3023"></a>
<a class="sc" id="23"></a>
Kevalo cāpi nigamo,<br>
sivayo ca samāgatā;<br>
Disvā nāgaṃ nīyamānaṃ,<br>
te rañño paṭivedayuṃ.<br>
</p>
<p>
<a class="msdiv" id="msdiv1677"></a>
<a class="ms" id="p_23J_3024"></a>
<a class="sc" id="24"></a>
“Vidhamaṃ deva te raṭṭhaṃ,<br>
putto vessantaro tava;<br>
Kathaṃ no hatthinaṃ dajjā,<br>
nāgaṃ raṭṭhassa pūjitaṃ.<br>
</p>
<p>
<a class="msdiv" id="msdiv1678"></a>
<a class="ms" id="p_23J_3025"></a>
<a class="sc" id="25"></a>
Kathaṃ no kuñjaraṃ dajjā,<br>
īsādantaṃ urūḷhavaṃ;<br>
Khettaññuṃ sabbayuddhānaṃ,<br>
sabbasetaṃ gajuttamaṃ.<br>
</p>
<p>
<a class="msdiv" id="msdiv1679"></a>
<a class="ms" id="p_23J_3026"></a>
<a class="sc" id="26"></a>
Paṇḍukambalasañchannaṃ,<br>
pabhinnaṃ sattumaddanaṃ;<br>
Dantiṃ savāḷabījaniṃ,<br>
setaṃ kelāsasādisaṃ.<br>
</p>
<p>
<a class="msdiv" id="msdiv1680"></a>
<a class="ms" id="p_23J_3027"></a>
<a class="sc" id="27"></a>
Sasetacchattaṃ saupādheyyaṃ,<br>
Sāthabbanaṃ sahatthipaṃ;<br>
Aggayānaṃ rājavāhiṃ,<br>
Brāhmaṇānaṃ adā gajaṃ.<br>
</p>
<p>
<a class="msdiv" id="msdiv1681"></a>
<a class="ms" id="p_23J_3028"></a>
<a class="sc" id="28"></a>
Annaṃ pānañca yo dajjā,<br>
vatthasenāsanāni ca;<br>
Etaṃ kho dānaṃ patirūpaṃ,<br>
etaṃ kho brāhmaṇārahaṃ.<br>
</p>
<p>
<a class="msdiv" id="msdiv1682"></a>
<a class="ms" id="p_23J_3029"></a>
<a class="sc" id="29"></a>
Ayaṃ te vaṃsarājā no,<br>
sivīnaṃ raṭṭhavaḍḍhano;<br>
Kathaṃ vessantaro putto,<br>
gajaṃ bhājeti sañjaya.<br>
</p>
<p>
<a class="msdiv" id="msdiv1683"></a>
<a class="ms" id="p_23J_3030"></a>
<a class="sc" id="30"></a>
Sace tvaṃ na karissasi,<br>
sivīnaṃ vacanaṃ idaṃ;<br>
Maññe taṃ saha puttena,<br>
sivī hatthe karissare”.<br>
</p>
<p>
<a class="msdiv" id="msdiv1684"></a>
<a class="ms" id="p_23J_3031"></a>
<a class="sc" id="31"></a>
“Kāmaṃ janapado māsi,<br>
raṭṭhañcāpi vinassatu;<br>
Nāhaṃ sivīnaṃ vacanā,<br>
rājaputtaṃ adūsakaṃ;<br>
Pabbājeyyaṃ sakā raṭṭhā,<br>
putto hi mama oraso.<br>
</p>
<p>
<a class="msdiv" id="msdiv1685"></a>
<a class="ms" id="p_23J_3032"></a>
<a class="sc" id="32"></a>
Kāmaṃ janapado māsi,<br>
raṭṭhañcāpi vinassatu;<br>
Nāhaṃ sivīnaṃ vacanā,<br>
rājaputtaṃ adūsakaṃ;<br>
Pabbājeyyaṃ sakā raṭṭhā,<br>
putto hi mama atrajo.<br>
</p>
<p>
<a class="msdiv" id="msdiv1686"></a>
<a class="ms" id="p_23J_3033"></a>
<a class="sc" id="33"></a>
Na cāhaṃ tasmiṃ dubbheyyaṃ,<br>
ariyasīlavato hi so;<br>
Asilokopi me assa,<br>
pāpañca pasave bahuṃ;<br>
Kathaṃ vessantaraṃ puttaṃ,<br>
satthena ghātayāmase”.<br>
</p>
<p>
<a class="msdiv" id="msdiv1687"></a>
<a class="ms" id="p_23J_3034"></a>
<a class="sc" id="34"></a>
“Mā naṃ daṇḍena satthena,<br>
na hi so bandhanāraho;<br>
Pabbājehi ca naṃ raṭṭhā,<br>
vaṅke vasatu pabbate”.<br>
</p>
<p>
<a class="msdiv" id="msdiv1688"></a>
<a class="ms" id="p_23J_3035"></a>
<a class="sc" id="35"></a>
“Eso ce sivīnaṃ chando,<br>
chandaṃ na panudāmase;<br>
Imaṃ so vasatu rattiṃ,<br>
kāme ca paribhuñjatu.<br>
</p>
<p>
<a class="msdiv" id="msdiv1689"></a>
<a class="ms" id="p_23J_3036"></a>
<a class="sc" id="36"></a>
Tato ratyā vivasāne,<br>
sūriyassuggamanaṃ pati;<br>
Samaggā sivayo hutvā,<br>
raṭṭhā pabbājayantu naṃ.<br>
</p>
<p>
<a class="msdiv" id="msdiv1690"></a>
<a class="ms" id="p_23J_3037"></a>
<a class="sc" id="37"></a>
Uṭṭhehi katte taramāno,<br>
gantvā vessantaraṃ vada;<br>
‘Sivayo deva te kuddhā,<br>
negamā ca samāgatā.<br>
</p>
<p>
<a class="msdiv" id="msdiv1691"></a>
<a class="ms" id="p_23J_3038"></a>
<a class="sc" id="38"></a>
Uggā ca rājaputtā ca,<br>
vesiyānā ca brāhmaṇā;<br>
Hatthārohā anīkaṭṭhā,<br>
rathikā pattikārakā;<br>
Kevalo cāpi nigamo,<br>
sivayo ca samāgatā.<br>
</p>
<p>
<a class="msdiv" id="msdiv1692"></a>
<a class="ms" id="p_23J_3039"></a>
<a class="sc" id="39"></a>
Asmā ratyā vivasāne,<br>
sūriyassuggamanaṃ pati;<br>
Samaggā sivayo hutvā,<br>
raṭṭhā pabbājayanti taṃ’”.<br>
</p>
<p>
<a class="msdiv" id="msdiv1693"></a>
<a class="ms" id="p_23J_3040"></a>
<a class="sc" id="40"></a>
Sa kattā taramānova,<br>
sivirājena pesito;<br>
Āmuttahatthābharaṇo,<br>
suvattho candanabhūsito.<br>
</p>
<p>
<a class="msdiv" id="msdiv1694"></a>
<a class="ms" id="p_23J_3041"></a>
<a class="sc" id="41"></a>
Sīsaṃ nhāto udake so,<br>
āmuttamaṇikuṇḍalo;<br>
Upāgami puraṃ rammaṃ,<br>
vessantaranivesanaṃ.<br>
</p>
<p>
<a class="msdiv" id="msdiv1695"></a>
<a class="ms" id="p_23J_3042"></a>
<a class="sc" id="42"></a>
Tatthaddasa kumāraṃ so,<br>
ramamānaṃ sake pure;<br>
Parikiṇṇaṃ amaccehi,<br>
tidasānaṃva vāsavaṃ.<br>
</p>
<p>
<a class="msdiv" id="msdiv1696"></a>
<a class="ms" id="p_23J_3043"></a>
<a class="sc" id="43"></a>
So tattha gantvā taramāno,<br>
kattā vessantaraṃbravi;<br>
“Dukkhaṃ te vedayissāmi,<br>
mā me kujjhi rathesabha”.<br>
</p>
<p>
<a class="msdiv" id="msdiv1697"></a>
<a class="ms" id="p_23J_3044"></a>
<a class="sc" id="44"></a>
Vanditvā rodamāno so,<br>
kattā rājānamabravi;<br>
“Bhattā mesi mahārāja,<br>
sabbakāmarasāharo.<br>
</p>
<p>
<a class="msdiv" id="msdiv1698"></a>
<a class="ms" id="p_23J_3045"></a>
<a class="sc" id="45"></a>
Dukkhaṃ te vedayissāmi,<br>
tattha assāsayantu maṃ;<br>
Sivayo deva te kuddhā,<br>
negamā ca samāgatā.<br>
</p>
<p>
<a class="msdiv" id="msdiv1699"></a>
<a class="ms" id="p_23J_3046"></a>
<a class="sc" id="46"></a>
Uggā ca rājaputtā ca,<br>
vesiyānā ca brāhmaṇā;<br>
Hatthārohā anīkaṭṭhā,<br>
rathikā pattikārakā;<br>
Kevalo cāpi nigamo,<br>
sivayo ca samāgatā.<br>
</p>
<p>
<a class="msdiv" id="msdiv1700"></a>
<a class="ms" id="p_23J_3047"></a>
<a class="sc" id="47"></a>
Asmā ratyā vivasāne,<br>
sūriyassuggamanaṃ pati;<br>
Samaggā sivayo hutvā,<br>
raṭṭhā pabbājayanti taṃ”.<br>
</p>
<p>
<a class="msdiv" id="msdiv1701"></a>
<a class="ms" id="p_23J_3048"></a>
<a class="sc" id="48"></a>
“Kismiṃ me sivayo kuddhā,<br>
nāhaṃ passāmi dukkaṭaṃ;<br>
Taṃ me katte viyācikkha,<br>
kasmā pabbājayanti maṃ”.<br>
</p>
<p>
<a class="msdiv" id="msdiv1702"></a>
<a class="ms" id="p_23J_3049"></a>
<a class="sc" id="49"></a>
“Uggā ca rājaputtā ca,<br>
vesiyānā ca brāhmaṇā;<br>
Hatthārohā anīkaṭṭhā,<br>
rathikā pattikārakā;<br>
Nāgadānena khiyyanti,<br>
tasmā pabbājayanti taṃ”.<br>
</p>
<p>
<a class="msdiv" id="msdiv1703"></a>
<a class="ms" id="p_23J_3050"></a>
<a class="sc" id="50"></a>
“Hadayaṃ cakkhumpahaṃ dajjaṃ,<br>
Kiṃ me bāhirakaṃ dhanaṃ;<br>
Hiraññaṃ vā suvaṇṇaṃ vā,<br>
Muttā veḷuriyā maṇi.<br>
</p>
<p>
<a class="msdiv" id="msdiv1704"></a>
<a class="ms" id="p_23J_3051"></a>
<a class="sc" id="51"></a>
Dakkhiṇaṃ vāpahaṃ bāhuṃ,<br>
disvā yācakamāgate;<br>
Dadeyyaṃ na vikampeyyaṃ,<br>
dāne me ramate mano.<br>
</p>
<p>
<a class="msdiv" id="msdiv1705"></a>
<a class="ms" id="p_23J_3052"></a>
<a class="sc" id="52"></a>
Kāmaṃ maṃ sivayo sabbe,<br>
pabbājentu hanantu vā;<br>
Neva dānā viramissaṃ,<br>
kāmaṃ chindantu sattadhā”.<br>
</p>
<p>
<a class="msdiv" id="msdiv1706"></a>
<a class="ms" id="p_23J_3053"></a>
<a class="sc" id="53"></a>
Evaṃ taṃ sivayo āhu,<br>
negamā ca samāgatā;<br>
“Kontimārāya tīrena,<br>
girimārañjaraṃ pati;<br>
Yena pabbājitā yanti,<br>
tena gacchatu subbato”.<br>
</p>
<p>
<a class="msdiv" id="msdiv1707"></a>
<a class="ms" id="p_23J_3054"></a>
<a class="sc" id="54"></a>
“Sohaṃ tena gamissāmi,<br>
yena gacchanti dūsakā;<br>
Rattindivaṃ me khamatha,<br>
yāva dānaṃ dadāmahaṃ”.<br>
</p>
<p>
<a class="msdiv" id="msdiv1708"></a>
<a class="ms" id="p_23J_3055"></a>
<a class="sc" id="55"></a>
Āmantayittha rājā naṃ,<br>
maddiṃ sabbaṅgasobhanaṃ;<br>
“Yaṃ te kiñci mayā dinnaṃ,<br>
dhanaṃ dhaññañca vijjati.<br>
</p>
<p>
<a class="msdiv" id="msdiv1709"></a>
<a class="ms" id="p_23J_3056"></a>
<a class="sc" id="56"></a>
Hiraññaṃ vā suvaṇṇaṃ vā,<br>
muttā veḷuriyā bahū;<br>
Sabbaṃ taṃ nidaheyyāsi,<br>
yañca te pettikaṃ dhanaṃ”.<br>
</p>
<p>
<a class="msdiv" id="msdiv1710"></a>
<a class="ms" id="p_23J_3057"></a>
<a class="sc" id="57"></a>
Tamabravi rājaputtī,<br>
maddī sabbaṅgasobhanā;<br>
“Kuhiṃ deva nidahāmi,<br>
taṃ me akkhāhi pucchito”.<br>
</p>
<p>
<a class="msdiv" id="msdiv1711"></a>
<a class="ms" id="p_23J_3058"></a>
<a class="sc" id="58"></a>
“Sīlavantesu dajjāsi,<br>
dānaṃ maddi yathārahaṃ;<br>
Na hi dānā paraṃ atthi,<br>
patiṭṭhā sabbapāṇinaṃ.<br>
</p>
<p>
<a class="msdiv" id="msdiv1712"></a>
<a class="ms" id="p_23J_3059"></a>
<a class="sc" id="59"></a>
Puttesu maddi dayesi,<br>
sassuyā sasuramhi ca;<br>
Yo ca taṃ bhattā maññeyya,<br>
sakkaccaṃ taṃ upaṭṭhahe.<br>
</p>
<p>
<a class="msdiv" id="msdiv1713"></a>
<a class="ms" id="p_23J_3060"></a>
<a class="sc" id="60"></a>
No ce taṃ bhattā maññeyya,<br>
mayā vippavasena te;<br>
Aññaṃ bhattāraṃ pariyesa,<br>
mā kisittho mayā vinā.<br>
</p>
<p>
<a class="msdiv" id="msdiv1714"></a>
<a class="ms" id="p_23J_3061"></a>
<a class="sc" id="61"></a>
Ahañhi vanaṃ gacchāmi,<br>
ghoraṃ vāḷamigāyutaṃ;<br>
Saṃsayo jīvitaṃ mayhaṃ,<br>
ekakassa brahāvane”.<br>
</p>
<p>
<a class="msdiv" id="msdiv1715"></a>
<a class="ms" id="p_23J_3062"></a>
<a class="sc" id="62"></a>
Tamabravi rājaputtī,<br>
maddī sabbaṅgasobhanā;<br>
“Abhumme kathaṃ nu bhaṇasi,<br>
pāpakaṃ vata bhāsasi.<br>
</p>
<p>
<a class="msdiv" id="msdiv1716"></a>
<a class="ms" id="p_23J_3063"></a>
<a class="sc" id="63"></a>
Nesa dhammo mahārāja,<br>
yaṃ tvaṃ gaccheyya ekako;<br>
Ahampi tena gacchāmi,<br>
yena gacchasi khattiya.<br>
</p>
<p>
<a class="msdiv" id="msdiv1717"></a>
<a class="ms" id="p_23J_3064"></a>
<a class="sc" id="64"></a>
Maraṇaṃ vā tayā saddhiṃ,<br>
jīvitaṃ vā tayā vinā;<br>
Tadeva maraṇaṃ seyyo,<br>
yañce jīve tayā vinā.<br>
</p>
<p>
<a class="msdiv" id="msdiv1718"></a>
<a class="ms" id="p_23J_3065"></a>
<a class="sc" id="65"></a>
Aggiṃ ujjālayitvāna,<br>
ekajālasamāhitaṃ;<br>
Tattha me maraṇaṃ seyyo,<br>
yañce jīve tayā vinā.<br>
</p>
<p>
<a class="msdiv" id="msdiv1719"></a>
<a class="ms" id="p_23J_3066"></a>
<a class="sc" id="66"></a>
Yathā āraññakaṃ nāgaṃ,<br>
dantiṃ anveti hatthinī;<br>
Jessantaṃ giriduggesu,<br>
samesu visamesu ca.<br>
</p>
<p>
<a class="msdiv" id="msdiv1720"></a>
<a class="ms" id="p_23J_3067"></a>
<a class="sc" id="67"></a>
Evaṃ taṃ anugacchāmi,<br>
putte ādāya pacchato;<br>
Subharā te bhavissāmi,<br>
na te hessāmi dubbharā.<br>
</p>
<p>
<a class="msdiv" id="msdiv1721"></a>
<a class="ms" id="p_23J_3068"></a>
<a class="sc" id="68"></a>
Ime kumāre passanto,<br>
mañjuke piyabhāṇine;<br>
Āsīne vanagumbasmiṃ,<br>
na rajjassa sarissasi.<br>
</p>
<p>
<a class="msdiv" id="msdiv1722"></a>
<a class="ms" id="p_23J_3069"></a>
<a class="sc" id="69"></a>
Ime kumāre passanto,<br>
mañjuke piyabhāṇine;<br>
Kīḷante vanagumbasmiṃ,<br>
na rajjassa sarissasi.<br>
</p>
<p>
<a class="msdiv" id="msdiv1723"></a>
<a class="ms" id="p_23J_3070"></a>
<a class="sc" id="70"></a>
Ime kumāre passanto,<br>
mañjuke piyabhāṇine;<br>
Assame ramaṇīyamhi,<br>
na rajjassa sarissasi.<br>
</p>
<p>
<a class="msdiv" id="msdiv1724"></a>
<a class="ms" id="p_23J_3071"></a>
<a class="sc" id="71"></a>
Ime kumāre passanto,<br>
mañjuke piyabhāṇine;<br>
Kīḷante assame ramme,<br>
na rajjassa sarissasi.<br>
</p>
<p>
<a class="msdiv" id="msdiv1725"></a>
<a class="ms" id="p_23J_3072"></a>
<a class="sc" id="72"></a>
Ime kumāre passanto,<br>
māladhārī alaṅkate;<br>
Assame ramaṇīyamhi,<br>
na rajjassa sarissasi.<br>
</p>
<p>
<a class="msdiv" id="msdiv1726"></a>
<a class="ms" id="p_23J_3073"></a>
<a class="sc" id="73"></a>
Ime kumāre passanto,<br>
māladhārī alaṅkate;<br>
Kīḷante assame ramme,<br>
na rajjassa sarissasi.<br>
</p>
<p>
<a class="msdiv" id="msdiv1727"></a>
<a class="ms" id="p_23J_3074"></a>
<a class="sc" id="74"></a>
Yadā dakkhisi naccante,<br>
kumāre māladhārine;<br>
Assame ramaṇīyamhi,<br>
na rajjassa sarissasi.<br>
</p>
<p>
<a class="msdiv" id="msdiv1728"></a>
<a class="ms" id="p_23J_3075"></a>
<a class="sc" id="75"></a>
Yadā dakkhisi naccante,<br>
kumāre māladhārine;<br>
Kīḷante assame ramme,<br>
na rajjassa sarissasi.<br>
</p>
<p>
<a class="msdiv" id="msdiv1729"></a>
<a class="ms" id="p_23J_3076"></a>
<a class="sc" id="76"></a>
Yadā dakkhisi mātaṅgaṃ,<br>
kuñjaraṃ saṭṭhihāyanaṃ;<br>
Ekaṃ araññe carantaṃ,<br>
na rajjassa sarissasi.<br>
</p>
<p>
<a class="msdiv" id="msdiv1730"></a>
<a class="ms" id="p_23J_3077"></a>
<a class="sc" id="77"></a>
Yadā dakkhisi mātaṅgaṃ,<br>
kuñjaraṃ saṭṭhihāyanaṃ;<br>
Sāyaṃ pāto vicarantaṃ,<br>
na rajjassa sarissasi.<br>
</p>
<p>
<a class="msdiv" id="msdiv1731"></a>
<a class="ms" id="p_23J_3078"></a>
<a class="sc" id="78"></a>
Yadā kareṇusaṅghassa,<br>
yūthassa purato vajaṃ;<br>
Koñcaṃ kāhati mātaṅgo,<br>
kuñjaro saṭṭhihāyano;<br>
Tassa taṃ nadato sutvā,<br>
na rajjassa sarissasi.<br>
</p>
<p>
<a class="msdiv" id="msdiv1732"></a>
<a class="ms" id="p_23J_3079"></a>
<a class="sc" id="79"></a>
Dubhato vanavikāse,<br>
yadā dakkhisi kāmado;<br>
Vane vāḷamigākiṇṇe,<br>
na rajjassa sarissasi.<br>
</p>
<p>
<a class="msdiv" id="msdiv1733"></a>
<a class="ms" id="p_23J_3080"></a>
<a class="sc" id="80"></a>
Migaṃ disvāna sāyanhaṃ,<br>
pañcamālinamāgataṃ;<br>
Kimpurise ca naccante,<br>
na rajjassa sarissasi.<br>
</p>
<p>
<a class="msdiv" id="msdiv1734"></a>
<a class="ms" id="p_23J_3081"></a>
<a class="sc" id="81"></a>
Yadā sossasi nigghosaṃ,<br>
sandamānāya sindhuyā;<br>
Gītaṃ kimpurisānañca,<br>
na rajjassa sarissasi.<br>
</p>
<p>
<a class="msdiv" id="msdiv1735"></a>
<a class="ms" id="p_23J_3082"></a>
<a class="sc" id="82"></a>
Yadā sossasi nigghosaṃ,<br>
girigabbharacārino;<br>
Vassamānassulūkassa,<br>
na rajjassa sarissasi.<br>
</p>
<p>
<a class="msdiv" id="msdiv1736"></a>
<a class="ms" id="p_23J_3083"></a>
<a class="sc" id="83"></a>
Yadā sīhassa byagghassa,<br>
khaggassa gavayassa ca;<br>
Vane sossasi vāḷānaṃ,<br>
na rajjassa sarissasi.<br>
</p>
<p>
<a class="msdiv" id="msdiv1737"></a>
<a class="ms" id="p_23J_3084"></a>
<a class="sc" id="84"></a>
Yadā morīhi parikiṇṇaṃ,<br>
barihīnaṃ matthakāsinaṃ;<br>
Moraṃ dakkhisi naccantaṃ,<br>
na rajjassa sarissasi.<br>
</p>
<p>
<a class="msdiv" id="msdiv1738"></a>
<a class="ms" id="p_23J_3085"></a>
<a class="sc" id="85"></a>
Yadā morīhi parikiṇṇaṃ,<br>
aṇḍajaṃ citrapakkhinaṃ;<br>
Moraṃ dakkhisi naccantaṃ,<br>
na rajjassa sarissasi.<br>
</p>
<p>
<a class="msdiv" id="msdiv1739"></a>
<a class="ms" id="p_23J_3086"></a>
<a class="sc" id="86"></a>
Yadā morīhi parikiṇṇaṃ,<br>
nīlagīvaṃ sikhaṇḍinaṃ;<br>
Moraṃ dakkhisi naccantaṃ,<br>
na rajjassa sarissasi.<br>
</p>
<p>
<a class="msdiv" id="msdiv1740"></a>
<a class="ms" id="p_23J_3087"></a>
<a class="sc" id="87"></a>
Yadā dakkhisi hemante,<br>
pupphite dharaṇīruhe;<br>
Surabhiṃ sampavāyante,<br>
na rajjassa sarissasi.<br>
</p>
<p>
<a class="msdiv" id="msdiv1741"></a>
<a class="ms" id="p_23J_3088"></a>
<a class="sc" id="88"></a>
Yadā hemantike māse,<br>
haritaṃ dakkhisi medaniṃ;<br>
Indagopakasañchannaṃ,<br>
na rajjassa sarissasi.<br>
</p>
<p>
<a class="msdiv" id="msdiv1742"></a>
<a class="ms" id="p_23J_3089"></a>
<a class="sc" id="89"></a>
Yadā dakkhisi hemante,<br>
pupphite dharaṇīruhe;<br>
Kuṭajaṃ bimbajālañca,<br>
pupphitaṃ loddapadmakaṃ;<br>
Surabhiṃ sampavāyante,<br>
na rajjassa sarissasi.<br>
</p>
<p>
<a class="msdiv" id="msdiv1743"></a>
<a class="ms" id="p_23J_3090"></a>
<a class="sc" id="90"></a>
Yadā hemantike māse,<br>
vanaṃ dakkhisi pupphitaṃ;<br>
Opupphāni ca padmāni,<br>
na rajjassa sarissasi”.<br>
</p>
</blockquote>
<p class="endsutta">
<a class="ms" id="p_23J_3091"></a>
<a class="sc" id="91"></a>
Hemavantaṃ nāma.</p>
<h2> Dānakaṇḍa</h2>
<blockquote class="gatha">
<p>
<a class="msdiv" id="msdiv1744"></a>
<a class="ms" id="p_23J_3092"></a>
<a class="sc" id="92"></a>
Tesaṃ lālappitaṃ sutvā,<br>
puttassa suṇisāya ca;<br>
Kalunaṃ paridevesi,<br>
rājaputtī yasassinī.<br>
</p>
<p>
<a class="msdiv" id="msdiv1745"></a>
<a class="ms" id="p_23J_3093"></a>
<a class="sc" id="93"></a>
“Seyyo visaṃ me khāyitaṃ,<br>
papātā papateyyahaṃ;<br>
Rajjuyā bajjha miyyāhaṃ,<br>
kasmā vessantaraṃ puttaṃ;<br>
Pabbājenti adūsakaṃ.<br>
</p>
<p>
<a class="msdiv" id="msdiv1746"></a>
<a class="ms" id="p_23J_3094"></a>
<a class="sc" id="94"></a>
Ajjhāyakaṃ dānapatiṃ,<br>
yācayogaṃ amacchariṃ;<br>
Pūjitaṃ paṭirājūhi,<br>
kittimantaṃ yasassinaṃ;<br>
Kasmā vessantaraṃ puttaṃ,<br>
pabbājenti adūsakaṃ.<br>
</p>
<p>
<a class="msdiv" id="msdiv1747"></a>
<a class="ms" id="p_23J_3095"></a>
<a class="sc" id="95"></a>
Mātāpettibharaṃ jantuṃ,<br>
kule jeṭṭhāpacāyikaṃ;<br>
Kasmā vessantaraṃ puttaṃ,<br>
pabbājenti adūsakaṃ.<br>
</p>
<p>
<a class="msdiv" id="msdiv1748"></a>
<a class="ms" id="p_23J_3096"></a>
<a class="sc" id="96"></a>
Rañño hitaṃ devihitaṃ,<br>
ñātīnaṃ sakhinaṃ hitaṃ;<br>
Hitaṃ sabbassa raṭṭhassa,<br>
kasmā vessantaraṃ puttaṃ;<br>
Pabbājenti adūsakaṃ.<br>
</p>
<p>
<a class="msdiv" id="msdiv1749"></a>
<a class="ms" id="p_23J_3097"></a>
<a class="sc" id="97"></a>
Madhūniva palātāni,<br>
ambāva patitā chamā;<br>
Evaṃ hessati te raṭṭhaṃ,<br>
pabbājenti adūsakaṃ.<br>
</p>
<p>
<a class="msdiv" id="msdiv1750"></a>
<a class="ms" id="p_23J_3098"></a>
<a class="sc" id="98"></a>
Haṃso nikhīṇapattova,<br>
pallalasmiṃ anūdake;<br>
Apaviddho amaccehi,<br>
eko rājā vihiyyasi.<br>
</p>
<p>
<a class="msdiv" id="msdiv1751"></a>
<a class="ms" id="p_23J_3099"></a>
<a class="sc" id="99"></a>
Taṃ taṃ brūmi mahārāja,<br>
attho te mā upaccagā;<br>
Mā naṃ sivīnaṃ vacanā,<br>
pabbājesi adūsakaṃ”.<br>
</p>
<p>
<a class="msdiv" id="msdiv1752"></a>
<a class="ms" id="p_23J_3100"></a>
<a class="sc" id="100"></a>
“Dhammassāpacitiṃ kummi,<br>
sivīnaṃ vinayaṃ dhajaṃ;<br>
Pabbājemi sakaṃ puttaṃ,<br>
pāṇā piyataro hi me”.<br>
</p>
<p>
<a class="msdiv" id="msdiv1753"></a>
<a class="ms" id="p_23J_3101"></a>
<a class="sc" id="101"></a>
“Yassa pubbe dhajaggāni,<br>
kaṇikārāva pupphitā;<br>
Yāyantamanuyāyanti,<br>
svajjekova gamissati.<br>
</p>
<p>
<a class="msdiv" id="msdiv1754"></a>
<a class="ms" id="p_23J_3102"></a>
<a class="sc" id="102"></a>
Yassa pubbe dhajaggāni,<br>
kaṇikāravanāniva;<br>
Yāyantamanuyāyanti,<br>
svajjekova gamissati.<br>
</p>
<p>
<a class="msdiv" id="msdiv1755"></a>
<a class="ms" id="p_23J_3103"></a>
<a class="sc" id="103"></a>
Yassa pubbe anīkāni,<br>
kaṇikārāva pupphitā;<br>
Yāyantamanuyāyanti,<br>
svajjekova gamissati.<br>
</p>
<p>
<a class="msdiv" id="msdiv1756"></a>
<a class="ms" id="p_23J_3104"></a>
<a class="sc" id="104"></a>
Yassa pubbe anīkāni,<br>
kaṇikāravanāniva;<br>
Yāyantamanuyāyanti,<br>
svajjekova gamissati.<br>
</p>
<p>
<a class="msdiv" id="msdiv1757"></a>
<a class="ms" id="p_23J_3105"></a>
<a class="sc" id="105"></a>
Indagopakavaṇṇābhā,<br>
gandhārā paṇḍukambalā;<br>
Yāyantamanuyāyanti,<br>
svajjekova gamissati.<br>
</p>
<p>
<a class="msdiv" id="msdiv1758"></a>
<a class="ms" id="p_23J_3106"></a>
<a class="sc" id="106"></a>
Yo pubbe hatthinā yāti,<br>
sivikāya rathena ca;<br>
Svajja vessantaro rājā,<br>
kathaṃ gacchati pattiko.<br>
</p>
<p>
<a class="msdiv" id="msdiv1759"></a>
<a class="ms" id="p_23J_3107"></a>
<a class="sc" id="107"></a>
Kathaṃ candanalittaṅgo,<br>
naccagītappabodhano;<br>
Khurājinaṃ pharasuñca,<br>
khārikājañca hāhiti.<br>
</p>
<p>
<a class="msdiv" id="msdiv1760"></a>
<a class="ms" id="p_23J_3108"></a>
<a class="sc" id="108"></a>
Kasmā nābhiharissanti,<br>
kāsāvā ajināni ca;<br>
Pavisantaṃ brahāraññaṃ,<br>
kasmā cīraṃ na bajjhare.<br>
</p>
<p>
<a class="msdiv" id="msdiv1761"></a>
<a class="ms" id="p_23J_3109"></a>
<a class="sc" id="109"></a>
Kathaṃ nu cīraṃ dhārenti,<br>
rājapabbajitā janā;<br>
Kathaṃ kusamayaṃ cīraṃ,<br>
maddī paridahissati.<br>
</p>
<p>
<a class="msdiv" id="msdiv1762"></a>
<a class="ms" id="p_23J_3110"></a>
<a class="sc" id="110"></a>
Kāsiyāni ca dhāretvā,<br>
khomakoṭumbarāni ca;<br>
Kusacīrāni dhārentī,<br>
kathaṃ maddī karissati.<br>
</p>
<p>
<a class="msdiv" id="msdiv1763"></a>
<a class="ms" id="p_23J_3111"></a>
<a class="sc" id="111"></a>
Vayhāhi pariyāyitvā,<br>
sivikāya rathena ca;<br>
Sā kathajja anujjhaṅgī,<br>
pathaṃ gacchati pattikā.<br>
</p>
<p>
<a class="msdiv" id="msdiv1764"></a>
<a class="ms" id="p_23J_3112"></a>
<a class="sc" id="112"></a>
Yassā mudutalā hatthā,<br>
caraṇā ca sukhedhitā;<br>
Sā kathajja anujjhaṅgī,<br>
pathaṃ gacchati pattikā.<br>
</p>
<p>
<a class="msdiv" id="msdiv1765"></a>
<a class="ms" id="p_23J_3113"></a>
<a class="sc" id="113"></a>
Yassā mudutalā pādā,<br>
caraṇā ca sukhedhitā;<br>
Pādukāhi suvaṇṇāhi,<br>
pīḷamānāva gacchati;<br>
Sā kathajja anujjhaṅgī,<br>
pathaṃ gacchati pattikā.<br>
</p>
<p>
<a class="msdiv" id="msdiv1766"></a>
<a class="ms" id="p_23J_3114"></a>
<a class="sc" id="114"></a>
Yāssu itthisahassānaṃ,<br>
purato gacchati mālinī;<br>
Sā kathajja anujjhaṅgī,<br>
vanaṃ gacchati ekikā.<br>
</p>
<p>
<a class="msdiv" id="msdiv1767"></a>
<a class="ms" id="p_23J_3115"></a>
<a class="sc" id="115"></a>
Yāssu sivāya sutvāna,<br>
muhuṃ uttasate pure;<br>
Sā kathajja anujjhaṅgī,<br>
vanaṃ gacchati bhīrukā.<br>
</p>
<p>
<a class="msdiv" id="msdiv1768"></a>
<a class="ms" id="p_23J_3116"></a>
<a class="sc" id="116"></a>
Yāssu indasagottassa,<br>
ulūkassa pavassato;<br>
Sutvāna nadato bhītā,<br>
vāruṇīva pavedhati;<br>
Sā kathajja anujjhaṅgī,<br>
vanaṃ gacchati bhīrukā.<br>
</p>
<p>
<a class="msdiv" id="msdiv1769"></a>
<a class="ms" id="p_23J_3117"></a>
<a class="sc" id="117"></a>
Sakuṇī hataputtāva,<br>
suññaṃ disvā kulāvakaṃ;<br>
Ciraṃ dukkhena jhāyissaṃ,<br>
suññaṃ āgammimaṃ puraṃ.<br>
</p>
<p>
<a class="msdiv" id="msdiv1770"></a>
<a class="ms" id="p_23J_3118"></a>
<a class="sc" id="118"></a>
Sakuṇī hataputtāva,<br>
suññaṃ disvā kulāvakaṃ;<br>
Kisā paṇḍu bhavissāmi,<br>
piye putte apassatī.<br>
</p>
<p>
<a class="msdiv" id="msdiv1771"></a>
<a class="ms" id="p_23J_3119"></a>
<a class="sc" id="119"></a>
Sakuṇī hataputtāva,<br>
suññaṃ disvā kulāvakaṃ;<br>
Tena tena padhāvissaṃ,<br>
piye putte apassatī.<br>
</p>
<p>
<a class="msdiv" id="msdiv1772"></a>
<a class="ms" id="p_23J_3120"></a>
<a class="sc" id="120"></a>
Kurarī hatachāpāva,<br>
suññaṃ disvā kulāvakaṃ;<br>
Ciraṃ dukkhena jhāyissaṃ,<br>
suññaṃ āgammimaṃ puraṃ.<br>
</p>
<p>
<a class="msdiv" id="msdiv1773"></a>
<a class="ms" id="p_23J_3121"></a>
<a class="sc" id="121"></a>
Kurarī hatachāpāva,<br>
suññaṃ disvā kulāvakaṃ;<br>
Kisā paṇḍu bhavissāmi,<br>
piye putte apassatī.<br>
</p>
<p>
<a class="msdiv" id="msdiv1774"></a>
<a class="ms" id="p_23J_3122"></a>
<a class="sc" id="122"></a>
Kurarī hatachāpāva,<br>
suññaṃ disvā kulāvakaṃ;<br>
Tena tena padhāvissaṃ,<br>
piye putte apassatī.<br>
</p>
<p>
<a class="msdiv" id="msdiv1775"></a>
<a class="ms" id="p_23J_3123"></a>
<a class="sc" id="123"></a>
Sā nūna cakkavākīva,<br>
pallalasmiṃ anūdake;<br>
Ciraṃ dukkhena jhāyissaṃ,<br>
suññaṃ āgammimaṃ puraṃ.<br>
</p>
<p>
<a class="msdiv" id="msdiv1776"></a>
<a class="ms" id="p_23J_3124"></a>
<a class="sc" id="124"></a>
Sā nūna cakkavākīva,<br>
pallalasmiṃ anūdake;<br>
Kisā paṇḍu bhavissāmi,<br>
piye putte apassatī.<br>
</p>
<p>
<a class="msdiv" id="msdiv1777"></a>
<a class="ms" id="p_23J_3125"></a>
<a class="sc" id="125"></a>
Sā nūna cakkavākīva,<br>
pallalasmiṃ anūdake;<br>
Tena tena padhāvissaṃ,<br>
piye putte apassatī.<br>
</p>
<p>
<a class="msdiv" id="msdiv1778"></a>
<a class="ms" id="p_23J_3126"></a>
<a class="sc" id="126"></a>
Evaṃ me vilapantiyā,<br>
rājā puttaṃ adūsakaṃ;<br>
Pabbājesi vanaṃ raṭṭhā,<br>
maññe hissāmi jīvitaṃ”.<br>
</p>
<p>
<a class="msdiv" id="msdiv1779"></a>
<a class="ms" id="p_23J_3127"></a>
<a class="sc" id="127"></a>
Tassā lālappitaṃ sutvā,<br>
sabbā antepure bahū;<br>
Bāhā paggayha pakkanduṃ,<br>
sivikaññā samāgatā.<br>
</p>
<p>
<a class="msdiv" id="msdiv1780"></a>
<a class="ms" id="p_23J_3128"></a>
<a class="sc" id="128"></a>
Sālāva sampamathitā,<br>
mālutena pamadditā;<br>
Senti puttā ca dārā ca,<br>
vessantaranivesane.<br>
</p>
<p>
<a class="msdiv" id="msdiv1781"></a>
<a class="ms" id="p_23J_3129"></a>
<a class="sc" id="129"></a>
Orodhā ca kumārā ca,<br>
vesiyānā ca brāhmaṇā;<br>
Bāhā paggayha pakkanduṃ,<br>
vessantaranivesane.<br>
</p>
<p>
<a class="msdiv" id="msdiv1782"></a>
<a class="ms" id="p_23J_3130"></a>
<a class="sc" id="130"></a>
Hatthārohā anīkaṭṭhā,<br>
rathikā pattikārakā;<br>
Bāhā paggayha pakkanduṃ,<br>
vessantaranivesane.<br>
</p>
<p>
<a class="msdiv" id="msdiv1783"></a>
<a class="ms" id="p_23J_3131"></a>
<a class="sc" id="131"></a>
Tato ratyā vivasāne,<br>
sūriyassuggamanaṃ pati;<br>
Atha vessantaro rājā,<br>
dānaṃ dātuṃ upāgami.<br>
</p>
<p>
<a class="msdiv" id="msdiv1784"></a>
<a class="ms" id="p_23J_3132"></a>
<a class="sc" id="132"></a>
“Vatthāni vatthakāmānaṃ,<br>
soṇḍānaṃ detha vāruṇiṃ;<br>
Bhojanaṃ bhojanatthīnaṃ,<br>
sammadeva pavecchatha.<br>
</p>
<p>
<a class="msdiv" id="msdiv1785"></a>
<a class="ms" id="p_23J_3133"></a>
<a class="sc" id="133"></a>
Mā ca kañci vanibbake,<br>
heṭhayittha idhāgate;<br>
Tappetha annapānena,<br>
gacchantu paṭipūjitā”.<br>
</p>
<p>
<a class="msdiv" id="msdiv1786"></a>
<a class="ms" id="p_23J_3134"></a>
<a class="sc" id="134"></a>
Athettha vattatī saddo,<br>
tumulo bheravo mahā;<br>
“Dānena taṃ nīharanti,<br>
puna dānaṃ adā tuvaṃ”.<br>
</p>
<p>
<a class="msdiv" id="msdiv1787"></a>
<a class="ms" id="p_23J_3135"></a>
<a class="sc" id="135"></a>
Te su mattā kilantāva,<br>
sampatanti vanibbakā;<br>
Nikkhamante mahārāje,<br>
sivīnaṃ raṭṭhavaḍḍhane.<br>
</p>
<p>
<a class="msdiv" id="msdiv1788"></a>
<a class="ms" id="p_23J_3136"></a>
<a class="sc" id="136"></a>
“Acchecchuṃ vata bho rukkhaṃ,<br>
Nānāphaladharaṃ dumaṃ;<br>
Yathā vessantaraṃ raṭṭhā,<br>
Pabbājenti adūsakaṃ.<br>
</p>
<p>
<a class="msdiv" id="msdiv1789"></a>
<a class="ms" id="p_23J_3137"></a>
<a class="sc" id="137"></a>
Acchecchuṃ vata bho rukkhaṃ,<br>
sabbakāmadadaṃ dumaṃ;<br>
Yathā vessantaraṃ raṭṭhā,<br>
pabbājenti adūsakaṃ.<br>
</p>
<p>
<a class="msdiv" id="msdiv1790"></a>
<a class="ms" id="p_23J_3138"></a>
<a class="sc" id="138"></a>
Acchecchuṃ vata bho rukkhaṃ,<br>
sabbakāmarasāharaṃ;<br>
Yathā vessantaraṃ raṭṭhā,<br>
pabbājenti adūsakaṃ”.<br>
</p>
<p>
<a class="msdiv" id="msdiv1791"></a>
<a class="ms" id="p_23J_3139"></a>
<a class="sc" id="139"></a>
Ye vuḍḍhā ye ca daharā,<br>
ye ca majjhimaporisā;<br>
Bāhā paggayha pakkanduṃ,<br>
nikkhamante mahārāje;<br>
Sivīnaṃ raṭṭhavaḍḍhane.<br>
</p>
<p>
<a class="msdiv" id="msdiv1792"></a>
<a class="ms" id="p_23J_3140"></a>
<a class="sc" id="140"></a>
Atiyakkhā vassavarā,<br>
itthāgārā ca rājino;<br>
Bāhā paggayha pakkanduṃ,<br>
nikkhamante mahārāje;<br>
Sivīnaṃ raṭṭhavaḍḍhane.<br>
</p>
<p>
<a class="msdiv" id="msdiv1793"></a>
<a class="ms" id="p_23J_3141"></a>
<a class="sc" id="141"></a>
Thiyopi tattha pakkanduṃ,<br>
yā tamhi nagare ahu;<br>
Nikkhamante mahārāje,<br>
sivīnaṃ raṭṭhavaḍḍhane.<br>
</p>
<p>
<a class="msdiv" id="msdiv1794"></a>
<a class="ms" id="p_23J_3142"></a>
<a class="sc" id="142"></a>
Ye brāhmaṇā ye ca samaṇā,<br>
aññe vāpi vanibbakā;<br>
Bāhā paggayha pakkanduṃ,<br>
“adhammo kira bho iti.<br>
</p>
<p>
<a class="msdiv" id="msdiv1795"></a>
<a class="ms" id="p_23J_3143"></a>
<a class="sc" id="143"></a>
Yathā vessantaro rājā,<br>
yajamāno sake pure;<br>
Sivīnaṃ vacanatthena,<br>
samhā raṭṭhā nirajjati”.<br>
</p>
<p>
<a class="msdiv" id="msdiv1796"></a>
<a class="ms" id="p_23J_3144"></a>
<a class="sc" id="144"></a>
Satta hatthisate datvā,<br>
sabbālaṅkārabhūsite;<br>
Suvaṇṇakacche mātaṅge,<br>
hemakappanavāsase.<br>
</p>
<p>
<a class="msdiv" id="msdiv1797"></a>
<a class="ms" id="p_23J_3145"></a>
<a class="sc" id="145"></a>
Ārūḷhe gāmaṇīyehi,<br>
tomaraṅkusapāṇibhi;<br>
Esa vessantaro rājā,<br>
samhā raṭṭhā nirajjati.<br>
</p>
<p>
<a class="msdiv" id="msdiv1798"></a>
<a class="ms" id="p_23J_3146"></a>
<a class="sc" id="146"></a>
Satta assasate datvā,<br>
sabbālaṅkārabhūsite;<br>
Ājānīyeva jātiyā,<br>
sindhave sīghavāhane.<br>
</p>
<p>
<a class="msdiv" id="msdiv1799"></a>
<a class="ms" id="p_23J_3147"></a>
<a class="sc" id="147"></a>
Ārūḷhe gāmaṇīyehi,<br>
illiyācāpadhāribhi;<br>
Esa vessantaro rājā,<br>
samhā raṭṭhā nirajjati.<br>
</p>
<p>
<a class="msdiv" id="msdiv1800"></a>
<a class="ms" id="p_23J_3148"></a>
<a class="sc" id="148"></a>
Satta rathasate datvā,<br>
sannaddhe ussitaddhaje;<br>
Dīpe athopi veyagghe,<br>
sabbālaṅkārabhūsite.<br>
</p>
<p>
<a class="msdiv" id="msdiv1801"></a>
<a class="ms" id="p_23J_3149"></a>
<a class="sc" id="149"></a>
Ārūḷhe gāmaṇīyehi,<br>
cāpahatthehi vammibhi;<br>
Esa vessantaro rājā,<br>
samhā raṭṭhā nirajjati.<br>
</p>
<p>
<a class="msdiv" id="msdiv1802"></a>
<a class="ms" id="p_23J_3150"></a>
<a class="sc" id="150"></a>
Satta itthisate datvā,<br>
ekamekā rathe ṭhitā;<br>
Sannaddhā nikkharajjūhi,<br>
suvaṇṇehi alaṅkatā.<br>
</p>
<p>
<a class="msdiv" id="msdiv1803"></a>
<a class="ms" id="p_23J_3151"></a>
<a class="sc" id="151"></a>
Pītālaṅkārā pītavasanā,<br>
Pītābharaṇabhūsitā;<br>
Aḷārapamhā hasulā,<br>
Susaññā tanumajjhimā;<br>
Esa vessantaro rājā,<br>
Samhā raṭṭhā nirajjati.<br>
</p>
<p>
<a class="msdiv" id="msdiv1804"></a>
<a class="ms" id="p_23J_3152"></a>
<a class="sc" id="152"></a>
Satta dhenusate datvā,<br>
sabbā kaṃsupadhāraṇā;<br>
Esa vessantaro rājā,<br>
samhā raṭṭhā nirajjati.<br>
</p>
<p>
<a class="msdiv" id="msdiv1805"></a>
<a class="ms" id="p_23J_3153"></a>
<a class="sc" id="153"></a>
Satta dāsisate datvā,<br>
satta dāsasatāni ca;<br>
Esa vessantaro rājā,<br>
samhā raṭṭhā nirajjati.<br>
</p>
<p>
<a class="msdiv" id="msdiv1806"></a>
<a class="ms" id="p_23J_3154"></a>
<a class="sc" id="154"></a>
Hatthī assarathe datvā,<br>
nāriyo ca alaṅkatā;<br>
Esa vessantaro rājā,<br>
samhā raṭṭhā nirajjati.<br>
</p>
<p>
<a class="msdiv" id="msdiv1807"></a>
<a class="ms" id="p_23J_3155"></a>
<a class="sc" id="155"></a>
Tadāsi yaṃ bhiṃsanakaṃ,<br>
tadāsi lomahaṃsanaṃ;<br>
Mahādāne padinnamhi,<br>
medanī sampakampatha.<br>
</p>
<p>
<a class="msdiv" id="msdiv1808"></a>
<a class="ms" id="p_23J_3156"></a>
<a class="sc" id="156"></a>
Tadāsi yaṃ bhiṃsanakaṃ,<br>
tadāsi lomahaṃsanaṃ;<br>
Yaṃ pañjalikato rājā,<br>
samhā raṭṭhā nirajjati.<br>
</p>
<p>
<a class="msdiv" id="msdiv1809"></a>
<a class="ms" id="p_23J_3157"></a>
<a class="sc" id="157"></a>
Athettha vattatī saddo,<br>
tumulo bheravo mahā;<br>
Dānena taṃ nīharanti,<br>
puna dānaṃ adā tuvaṃ.<br>
</p>
<p>
<a class="msdiv" id="msdiv1810"></a>
<a class="ms" id="p_23J_3158"></a>
<a class="sc" id="158"></a>
Te su mattā kilantāva,<br>
sampatanti vanibbakā;<br>
Nikkhamante mahārāje,<br>
sivīnaṃ raṭṭhavaḍḍhane.<br>
</p>
<p>
<a class="msdiv" id="msdiv1811"></a>
<a class="ms" id="p_23J_3159"></a>
<a class="sc" id="159"></a>
Āmantayittha rājānaṃ,<br>
sañjayaṃ dhamminaṃ varaṃ;<br>
“Avaruddhasi maṃ deva,<br>
vaṅkaṃ gacchāmi pabbataṃ.<br>
</p>
<p>
<a class="msdiv" id="msdiv1812"></a>
<a class="ms" id="p_23J_3160"></a>
<a class="sc" id="160"></a>
Ye hi keci mahārāja,<br>
bhūtā ye ca bhavissare;<br>
Atittāyeva kāmehi,<br>
gacchanti yamasādhanaṃ.<br>
</p>
<p>
<a class="msdiv" id="msdiv1813"></a>
<a class="ms" id="p_23J_3161"></a>
<a class="sc" id="161"></a>
Svāhaṃ sake abhissasiṃ,<br>
yajamāno sake pure;<br>
Sivīnaṃ vacanatthena,<br>
samhā raṭṭhā nirajjahaṃ.<br>
</p>
<p>
<a class="msdiv" id="msdiv1814"></a>
<a class="ms" id="p_23J_3162"></a>
<a class="sc" id="162"></a>
Aghaṃ taṃ paṭisevissaṃ,<br>
vane vāḷamigākiṇṇe;<br>
Khaggadīpinisevite,<br>
ahaṃ puññāni karomi;<br>
Tumhe paṅkamhi sīdatha.<br>
</p>
<p>
<a class="msdiv" id="msdiv1815"></a>
<a class="ms" id="p_23J_3163"></a>
<a class="sc" id="163"></a>
Anujānāhi maṃ amma,<br>
pabbajjā mama ruccati;<br>
Svāhaṃ sake abhissasiṃ,<br>
yajamāno sake pure;<br>
Sivīnaṃ vacanatthena,<br>
samhā raṭṭhā nirajjahaṃ.<br>
</p>
<p>
<a class="msdiv" id="msdiv1816"></a>
<a class="ms" id="p_23J_3164"></a>
<a class="sc" id="164"></a>
Aghaṃ taṃ paṭisevissaṃ,<br>
vane vāḷamigākiṇṇe;<br>
Khaggadīpinisevite,<br>
ahaṃ puññāni karomi;<br>
Tumhe paṅkamhi sīdatha”.<br>
</p>
<p>
<a class="msdiv" id="msdiv1817"></a>
<a class="ms" id="p_23J_3165"></a>
<a class="sc" id="165"></a>
“Anujānāmi taṃ putta,<br>
pabbajjā te samijjhatu;<br>
Ayañca maddī kalyāṇī,<br>
susaññā tanumajjhimā;<br>
Acchataṃ saha puttehi,<br>
kiṃ araññe karissati”.<br>
</p>
<p>
<a class="msdiv" id="msdiv1818"></a>
<a class="ms" id="p_23J_3166"></a>
<a class="sc" id="166"></a>
“Nāhaṃ akāmā dāsimpi,<br>
araññaṃ netumussahe;<br>
Sace icchati anvetu,<br>
sace nicchati acchatu”.<br>
</p>
<p>
<a class="msdiv" id="msdiv1819"></a>
<a class="ms" id="p_23J_3167"></a>
<a class="sc" id="167"></a>
Tato suṇhaṃ mahārājā,<br>
yācituṃ paṭipajjatha;<br>
“Mā candanasamācāre,<br>
rajojallaṃ adhārayi.<br>
</p>
<p>
<a class="msdiv" id="msdiv1820"></a>
<a class="ms" id="p_23J_3168"></a>
<a class="sc" id="168"></a>
Mā kāsiyāni dhāretvā,<br>
kusacīraṃ adhārayi;<br>
Dukkho vāso araññasmiṃ,<br>
mā hi tvaṃ lakkhaṇe gami”.<br>
</p>
<p>
<a class="msdiv" id="msdiv1821"></a>
<a class="ms" id="p_23J_3169"></a>
<a class="sc" id="169"></a>
Tamabravi rājaputtī,<br>
maddī sabbaṅgasobhanā;<br>
“Nāhaṃ taṃ sukhamiccheyyaṃ,<br>
yaṃ me vessantaraṃ vinā”.<br>
</p>
<p>
<a class="msdiv" id="msdiv1822"></a>
<a class="ms" id="p_23J_3170"></a>
<a class="sc" id="170"></a>
Tamabravi mahārājā,<br>
sivīnaṃ raṭṭhavaḍḍhano;<br>
“Iṅgha maddi nisāmehi,<br>
vane ye honti dussahā.<br>
</p>
<p>
<a class="msdiv" id="msdiv1823"></a>
<a class="ms" id="p_23J_3171"></a>
<a class="sc" id="171"></a>
Bahū kīṭā paṭaṅgā ca,<br>
makasā madhumakkhikā;<br>
Tepi taṃ tattha hiṃseyyuṃ,<br>
taṃ te dukkhataraṃ siyā.<br>
</p>
<p>
<a class="msdiv" id="msdiv1824"></a>
<a class="ms" id="p_23J_3172"></a>
<a class="sc" id="172"></a>
Apare passa santāpe,<br>
nadīnupanisevite;<br>
Sappā ajagarā nāma,<br>
avisā te mahabbalā.<br>
</p>
<p>
<a class="msdiv" id="msdiv1825"></a>
<a class="ms" id="p_23J_3173"></a>
<a class="sc" id="173"></a>
Te manussaṃ migaṃ vāpi,<br>
api māsannamāgataṃ;<br>
Parikkhipitvā bhogehi,<br>
vasamānenti attano.<br>
</p>
<p>
<a class="msdiv" id="msdiv1826"></a>
<a class="ms" id="p_23J_3174"></a>
<a class="sc" id="174"></a>
Aññepi kaṇhajaṭino,<br>
acchā nāma aghammigā;<br>
Na tehi puriso diṭṭho,<br>
rukkhamāruyha muccati.<br>
</p>
<p>
<a class="msdiv" id="msdiv1827"></a>
<a class="ms" id="p_23J_3175"></a>
<a class="sc" id="175"></a>
Saṅghaṭṭayantā siṅgāni,<br>
tikkhaggātippahārino;<br>
Mahiṃsā vicarantettha,<br>
nadiṃ sotumbaraṃ pati.<br>
</p>
<p>
<a class="msdiv" id="msdiv1828"></a>
<a class="ms" id="p_23J_3176"></a>
<a class="sc" id="176"></a>
Disvā migānaṃ yūthānaṃ,<br>
gavaṃ sañcarataṃ vane;<br>
Dhenuva vacchagiddhāva,<br>
kathaṃ maddi karissasi.<br>
</p>
<p>
<a class="msdiv" id="msdiv1829"></a>
<a class="ms" id="p_23J_3177"></a>
<a class="sc" id="177"></a>
Disvā sampatite ghore,<br>
dumaggesu plavaṅgame;<br>
Akhettaññāya te maddi,<br>
bhavissate mahabbhayaṃ.<br>
</p>
<p>
<a class="msdiv" id="msdiv1830"></a>
<a class="ms" id="p_23J_3178"></a>
<a class="sc" id="178"></a>
Yā tvaṃ sivāya sutvāna,<br>
muhuṃ uttasayī pure;<br>
Sā tvaṃ vaṅkamanuppattā,<br>
kathaṃ maddi karissasi.<br>
</p>
<p>
<a class="msdiv" id="msdiv1831"></a>
<a class="ms" id="p_23J_3179"></a>
<a class="sc" id="179"></a>
Ṭhite majjhanhike kāle,<br>
sannisinnesu pakkhisu;<br>
Saṇateva brahāraññaṃ,<br>
tattha kiṃ gantumicchasi”.<br>
</p>
<p>
<a class="msdiv" id="msdiv1832"></a>
<a class="ms" id="p_23J_3180"></a>
<a class="sc" id="180"></a>
Tamabravi rājaputtī,<br>
maddī sabbaṅgasobhanā;<br>
“Yāni etāni akkhāsi,<br>
vane paṭibhayāni me;<br>
Sabbāni abhisambhossaṃ,<br>
gacchaññeva rathesabha.<br>
</p>
<p>
<a class="msdiv" id="msdiv1833"></a>
<a class="ms" id="p_23J_3181"></a>
<a class="sc" id="181"></a>
Kāsaṃ kusaṃ poṭakilaṃ,<br>
usiraṃ muñjapabbajaṃ;<br>
Urasā panudahissāmi,<br>
nassa hessāmi dunnayā.<br>
</p>
<p>
<a class="msdiv" id="msdiv1834"></a>
<a class="ms" id="p_23J_3182"></a>
<a class="sc" id="182"></a>
Bahūhi vata cariyāhi,<br>
kumārī vindate patiṃ;<br>
Udarassuparodhena,<br>
gohanuveṭhanena ca.<br>
</p>
<p>
<a class="msdiv" id="msdiv1835"></a>
<a class="ms" id="p_23J_3183"></a>
<a class="sc" id="183"></a>
Aggissa pāricariyāya,<br>
udakummujjanena ca;<br>
Vedhabyaṃ kaṭukaṃ loke,<br>
gacchaññeva rathesabha.<br>
</p>
<p>
<a class="msdiv" id="msdiv1836"></a>
<a class="ms" id="p_23J_3184"></a>
<a class="sc" id="184"></a>
Apissā hoti appatto,<br>
ucchiṭṭhamapi bhuñjituṃ;<br>
Yo naṃ hatthe gahetvāna,<br>
akāmaṃ parikaḍḍhati;<br>
Vedhabyaṃ kaṭukaṃ loke,<br>
gacchaññeva rathesabha.<br>
</p>
<p>
<a class="msdiv" id="msdiv1837"></a>
<a class="ms" id="p_23J_3185"></a>
<a class="sc" id="185"></a>
Kesaggahaṇamukkhepā,<br>
bhūmyā ca parisumbhanā;<br>
Datvā ca nopakkamati,<br>
bahuṃ dukkhaṃ anappakaṃ;<br>
Vedhabyaṃ kaṭukaṃ loke,<br>
gacchaññeva rathesabha.<br>
</p>
<p>
<a class="msdiv" id="msdiv1838"></a>
<a class="ms" id="p_23J_3186"></a>
<a class="sc" id="186"></a>
Sukkacchavī vedhaverā,<br>
datvā subhagamānino;<br>
Akāmaṃ parikaḍḍhanti,<br>
ulūkaññeva vāyasā;<br>
Vedhabyaṃ kaṭukaṃ loke,<br>
gacchaññeva rathesabha.<br>
</p>
<p>
<a class="msdiv" id="msdiv1839"></a>
<a class="ms" id="p_23J_3187"></a>
<a class="sc" id="187"></a>
Api ñātikule phīte,<br>
kaṃsapajjotane vasaṃ;<br>
Nevābhivākyaṃ na labhe,<br>
bhātūhi sakhinīhipi;<br>
Vedhabyaṃ kaṭukaṃ loke,<br>
gacchaññeva rathesabha.<br>
</p>
<p>
<a class="msdiv" id="msdiv1840"></a>
<a class="ms" id="p_23J_3188"></a>
<a class="sc" id="188"></a>
Naggā nadī anudakā,<br>
naggaṃ raṭṭhaṃ arājakaṃ;<br>
Itthīpi vidhavā naggā,<br>
yassāpi dasa bhātaro;<br>
Vedhabyaṃ kaṭukaṃ loke,<br>
gacchaññeva rathesabha.<br>
</p>
<p>
<a class="msdiv" id="msdiv1841"></a>
<a class="ms" id="p_23J_3189"></a>
<a class="sc" id="189"></a>
Dhajo rathassa paññāṇaṃ,<br>
dhūmo paññāṇamaggino;<br>
Rājā rathassa paññāṇaṃ,<br>
bhattā paññāṇamitthiyā;<br>
Vedhabyaṃ kaṭukaṃ loke,<br>
gacchaññeva rathesabha.<br>
</p>
<p>
<a class="msdiv" id="msdiv1842"></a>
<a class="ms" id="p_23J_3190"></a>
<a class="sc" id="190"></a>
Yā daliddī daliddassa,<br>
aḍḍhā aḍḍhassa kittimā;<br>
Taṃ ve devā pasaṃsanti,<br>
dukkarañhi karoti sā.<br>
</p>
<p>
<a class="msdiv" id="msdiv1843"></a>
<a class="ms" id="p_23J_3191"></a>
<a class="sc" id="191"></a>
Sāmikaṃ anubandhissaṃ,<br>
sadā kāsāyavāsinī;<br>
Pathabyāpi abhijjantyā,<br>
vedhabyaṃ kaṭukitthiyā.<br>
</p>
<p>
<a class="msdiv" id="msdiv1844"></a>
<a class="ms" id="p_23J_3192"></a>
<a class="sc" id="192"></a>
Api sāgarapariyantaṃ,<br>
bahuvittadharaṃ mahiṃ;<br>
Nānāratanaparipūraṃ,<br>
nicche vessantaraṃ vinā.<br>
</p>
<p>
<a class="msdiv" id="msdiv1845"></a>
<a class="ms" id="p_23J_3193"></a>
<a class="sc" id="193"></a>
Kathaṃ nu tāsaṃ hadayaṃ,<br>
sukharā vata itthiyo;<br>
Yā sāmike dukkhitamhi,<br>
sukhamicchanti attano.<br>
</p>
<p>
<a class="msdiv" id="msdiv1846"></a>
<a class="ms" id="p_23J_3194"></a>
<a class="sc" id="194"></a>
Nikkhamante mahārāje,<br>
sivīnaṃ raṭṭhavaḍḍhane;<br>
Tamahaṃ anubandhissaṃ,<br>
sabbakāmadado hi me”.<br>
</p>
<p>
<a class="msdiv" id="msdiv1847"></a>
<a class="ms" id="p_23J_3195"></a>
<a class="sc" id="195"></a>
Tamabravi mahārājā,<br>
maddiṃ sabbaṅgasobhanaṃ;<br>
“Ime te daharā puttā,<br>
jālī kaṇhājinā cubho;<br>
Nikkhippa lakkhaṇe gaccha,<br>
mayaṃ te posayāmase”.<br>
</p>
<p>
<a class="msdiv" id="msdiv1848"></a>
<a class="ms" id="p_23J_3196"></a>
<a class="sc" id="196"></a>
Tamabravi rājaputtī,<br>
maddī sabbaṅgasobhanā;<br>
“Piyā me puttakā deva,<br>
jālī kaṇhājinā cubho;<br>
Tyamhaṃ tattha ramessanti,<br>
araññe jīvasokinaṃ”.<br>
</p>
<p>
<a class="msdiv" id="msdiv1849"></a>
<a class="ms" id="p_23J_3197"></a>
<a class="sc" id="197"></a>
Tamabravi mahārājā,<br>
sivīnaṃ raṭṭhavaḍḍhano;<br>
“Sālīnaṃ odanaṃ bhutvā,<br>
suciṃ maṃsūpasecanaṃ;<br>
Rukkhaphalāni bhuñjantā,<br>
kathaṃ kāhanti dārakā.<br>
</p>
<p>
<a class="msdiv" id="msdiv1850"></a>
<a class="ms" id="p_23J_3198"></a>
<a class="sc" id="198"></a>
Bhutvā satapale kaṃse,<br>
sovaṇṇe satarājike;<br>
Rukkhapattesu bhuñjantā,<br>
kathaṃ kāhanti dārakā.<br>
</p>
<p>
<a class="msdiv" id="msdiv1851"></a>
<a class="ms" id="p_23J_3199"></a>
<a class="sc" id="199"></a>
Kāsiyāni ca dhāretvā,<br>
khomakoṭumbarāni ca;<br>
Kusacīrāni dhārentā,<br>
kathaṃ kāhanti dārakā.<br>
</p>
<p>
<a class="msdiv" id="msdiv1852"></a>
<a class="ms" id="p_23J_3200"></a>
<a class="sc" id="200"></a>
Vayhāhi pariyāyitvā,<br>
sivikāya rathena ca;<br>
Pattikā paridhāvantā,<br>
kathaṃ kāhanti dārakā.<br>
</p>
<p>
<a class="msdiv" id="msdiv1853"></a>
<a class="ms" id="p_23J_3201"></a>
<a class="sc" id="201"></a>
Kūṭāgāre sayitvāna,<br>
nivāte phusitaggaḷe;<br>
Sayantā rukkhamūlasmiṃ,<br>
kathaṃ kāhanti dārakā.<br>
</p>
<p>
<a class="msdiv" id="msdiv1854"></a>
<a class="ms" id="p_23J_3202"></a>
<a class="sc" id="202"></a>
Pallaṅkesu sayitvāna,<br>
gonake cittasanthate;<br>
Sayantā tiṇasanthāre,<br>
kathaṃ kāhanti dārakā.<br>
</p>
<p>
<a class="msdiv" id="msdiv1855"></a>
<a class="ms" id="p_23J_3203"></a>
<a class="sc" id="203"></a>
Gandhakena vilimpitvā,<br>
agarucandanena ca;<br>
Rajojallāni dhārentā,<br>
kathaṃ kāhanti dārakā.<br>
</p>
<p>
<a class="msdiv" id="msdiv1856"></a>
<a class="ms" id="p_23J_3204"></a>
<a class="sc" id="204"></a>
Cāmaramorahatthehi,<br>
bījitaṅgā sukhedhitā;<br>
Phuṭṭhā ḍaṃsehi makasehi,<br>
kathaṃ kāhanti dārakā”.<br>
</p>
<p>
<a class="msdiv" id="msdiv1857"></a>
<a class="ms" id="p_23J_3205"></a>
<a class="sc" id="205"></a>
Tamabravi rājaputtī,<br>
maddī sabbaṅgasobhanā;<br>
“Mā deva paridevesi,<br>
mā ca tvaṃ vimano ahu;<br>
Yathā mayaṃ bhavissāma,<br>
tathā hessanti dārakā”.<br>
</p>
<p>
<a class="msdiv" id="msdiv1858"></a>
<a class="ms" id="p_23J_3206"></a>
<a class="sc" id="206"></a>
Idaṃ vatvāna pakkāmi,<br>
maddī sabbaṅgasobhanā;<br>
Sivimaggena anvesi,<br>
putte ādāya lakkhaṇā.<br>
</p>
<p>
<a class="msdiv" id="msdiv1859"></a>
<a class="ms" id="p_23J_3207"></a>
<a class="sc" id="207"></a>
Tato vessantaro rājā,<br>
dānaṃ datvāna khattiyo;<br>
Pitu mātu ca vanditvā,<br>
katvā ca naṃ padakkhiṇaṃ.<br>
</p>
<p>
<a class="msdiv" id="msdiv1860"></a>
<a class="ms" id="p_23J_3208"></a>
<a class="sc" id="208"></a>
Catuvāhiṃ rathaṃ yuttaṃ,<br>
sīghamāruyha sandanaṃ;<br>
Ādāya puttadārañca,<br>
vaṅkaṃ pāyāsi pabbataṃ.<br>
</p>
<p>
<a class="msdiv" id="msdiv1861"></a>
<a class="ms" id="p_23J_3209"></a>
<a class="sc" id="209"></a>
Tato vessantaro rājā,<br>
yenāsi bahuko jano;<br>
“Āmanta kho taṃ gacchāma,<br>
arogā hontu ñātayo.<br>
</p>
<p>
<a class="msdiv" id="msdiv1862"></a>
<a class="ms" id="p_23J_3210"></a>
<a class="sc" id="210"></a>
Iṅgha maddi nisāmehi,<br>
rammarūpaṃva dissati;<br>
Āvāsaṃ siviseṭṭhassa,<br>
pettikaṃ bhavanaṃ mama”.<br>
</p>
<p>
<a class="msdiv" id="msdiv1863"></a>
<a class="ms" id="p_23J_3211"></a>
<a class="sc" id="211"></a>
Taṃ brāhmaṇā anvagamuṃ,<br>
te naṃ asse ayācisuṃ;<br>
Yācito paṭipādesi,<br>
catunnaṃ caturo haye.<br>
</p>
<p>
<a class="msdiv" id="msdiv1864"></a>
<a class="ms" id="p_23J_3212"></a>
<a class="sc" id="212"></a>
“Iṅgha maddi nisāmehi,<br>
cittarūpaṃva dissati;<br>
Migarohiccavaṇṇena,<br>
dakkhiṇassā vahanti maṃ”.<br>
</p>
<p>
<a class="msdiv" id="msdiv1865"></a>
<a class="ms" id="p_23J_3213"></a>
<a class="sc" id="213"></a>
Athettha pañcamo āgā,<br>
so taṃ rathamayācatha;<br>
Tassa taṃ yācitodāsi,<br>
na cassupahato mano.<br>
</p>
<p>
<a class="msdiv" id="msdiv1866"></a>
<a class="ms" id="p_23J_3214"></a>
<a class="sc" id="214"></a>
Tato vessantaro rājā,<br>
oropetvā sakaṃ janaṃ;<br>
Assāsayi assarathaṃ,<br>
brāhmaṇassa dhanesino.<br>
</p>
<p>
<a class="msdiv" id="msdiv1867"></a>
<a class="ms" id="p_23J_3215"></a>
<a class="sc" id="215"></a>
“Tvaṃ maddi kaṇhaṃ gaṇhāhi,<br>
lahu esā kaniṭṭhikā;<br>
Ahaṃ jāliṃ gahessāmi,<br>
garuko bhātiko hi so”.<br>
</p>
<p>
<a class="msdiv" id="msdiv1868"></a>
<a class="ms" id="p_23J_3216"></a>
<a class="sc" id="216"></a>
Rājā kumāramādāya,<br>
rājaputtī ca dārikaṃ;<br>
Sammodamānā pakkāmuṃ,<br>
aññamaññaṃ piyaṃvadā.<br>
</p>
</blockquote>
<p class="endsutta">
<a class="ms" id="p_23J_3217"></a>
<a class="sc" id="217"></a>
Dānakaṇḍaṃ nāma.</p>
<h2> Vanapavesana</h2>
<blockquote class="gatha">
<p>
<a class="msdiv" id="msdiv1869"></a>
<a class="ms" id="p_23J_3218"></a>
<a class="sc" id="218"></a>
Yadi keci manujā enti,<br>
anumagge paṭipathe;<br>
Maggaṃ te paṭipucchāma,<br>
kuhiṃ vaṅkatapabbato.<br>
</p>
<p>
<a class="msdiv" id="msdiv1870"></a>
<a class="ms" id="p_23J_3219"></a>
<a class="sc" id="219"></a>
Te tattha amhe passitvā,<br>
kalunaṃ paridevayuṃ;<br>
Dukkhaṃ te paṭivedenti,<br>
dūre vaṅkatapabbato.<br>
</p>
<p>
<a class="msdiv" id="msdiv1871"></a>
<a class="ms" id="p_23J_3220"></a>
<a class="sc" id="220"></a>
Yadi passanti pavane,<br>
dārakā phaline dume;<br>
Tesaṃ phalānaṃ hetumhi,<br>
uparodanti dārakā.<br>
</p>
<p>
<a class="msdiv" id="msdiv1872"></a>
<a class="ms" id="p_23J_3221"></a>
<a class="sc" id="221"></a>
Rodante dārake disvā,<br>
ubbiddhā vipulā dumā;<br>
Sayamevonamitvāna,<br>
upagacchanti dārake.<br>
</p>
<p>
<a class="msdiv" id="msdiv1873"></a>
<a class="ms" id="p_23J_3222"></a>
<a class="sc" id="222"></a>
Idaṃ accherakaṃ disvā,<br>
abbhutaṃ lomahaṃsanaṃ;<br>
Sādhukāraṃ pavattesi,<br>
maddī sabbaṅgasobhanā.<br>
</p>
<p>
<a class="msdiv" id="msdiv1874"></a>
<a class="ms" id="p_23J_3223"></a>
<a class="sc" id="223"></a>
“Accheraṃ vata lokasmiṃ,<br>
abbhutaṃ lomahaṃsanaṃ;<br>
Vessantarassa tejena,<br>
sayamevonatā dumā”.<br>
</p>
<p>
<a class="msdiv" id="msdiv1875"></a>
<a class="ms" id="p_23J_3224"></a>
<a class="sc" id="224"></a>
Saṅkhipiṃsu pathaṃ yakkhā,<br>
anukampāya dārake;<br>
Nikkhantadivaseneva,<br>
cetaraṭṭhaṃ upāgamuṃ.<br>
</p>
<p>
<a class="msdiv" id="msdiv1876"></a>
<a class="ms" id="p_23J_3225"></a>
<a class="sc" id="225"></a>
Te gantvā dīghamaddhānaṃ,<br>
cetaraṭṭhaṃ upāgamuṃ;<br>
Iddhaṃ phītaṃ janapadaṃ,<br>
bahumaṃsasurodanaṃ.<br>
</p>
<p>
<a class="msdiv" id="msdiv1877"></a>
<a class="ms" id="p_23J_3226"></a>
<a class="sc" id="226"></a>
Cetiyo parivāriṃsu,<br>
disvā lakkhaṇamāgataṃ;<br>
“Sukhumālī vata ayyā,<br>
pattikā paridhāvati.<br>
</p>
<p>
<a class="msdiv" id="msdiv1878"></a>
<a class="ms" id="p_23J_3227"></a>
<a class="sc" id="227"></a>
Vayhāhi pariyāyitvā,<br>
sivikāya rathena ca;<br>
Sājja maddī araññasmiṃ,<br>
pattikā paridhāvati”.<br>
</p>
<p>
<a class="msdiv" id="msdiv1879"></a>
<a class="ms" id="p_23J_3228"></a>
<a class="sc" id="228"></a>
Taṃ disvā cetapāmokkhā,<br>
rodamānā upāgamuṃ;<br>
“Kacci nu deva kusalaṃ,<br>
kacci deva anāmayaṃ;<br>
Kacci pitā arogo te,<br>
sivīnañca anāmayaṃ.<br>
</p>
<p>
<a class="msdiv" id="msdiv1880"></a>
<a class="ms" id="p_23J_3229"></a>
<a class="sc" id="229"></a>
Ko te balaṃ mahārāja,<br>
ko nu te rathamaṇḍalaṃ;<br>
Anassako arathako,<br>
dīghamaddhānamāgato;<br>
Kaccāmittehi pakato,<br>
anuppattosimaṃ disaṃ”.<br>
</p>
<p>
<a class="msdiv" id="msdiv1881"></a>
<a class="ms" id="p_23J_3230"></a>
<a class="sc" id="230"></a>
“Kusalañceva me sammā,<br>
atho sammā anāmayaṃ;<br>
Atho pitā arogo me,<br>
sivīnañca anāmayaṃ.<br>
</p>
<p>
<a class="msdiv" id="msdiv1882"></a>
<a class="ms" id="p_23J_3231"></a>
<a class="sc" id="231"></a>
Ahañhi kuñjaraṃ dajjaṃ,<br>
īsādantaṃ urūḷhavaṃ;<br>
Khettaññuṃ sabbayuddhānaṃ,<br>
sabbasetaṃ gajuttamaṃ.<br>
</p>
<p>
<a class="msdiv" id="msdiv1883"></a>
<a class="ms" id="p_23J_3232"></a>
<a class="sc" id="232"></a>
Paṇḍukambalasañchannaṃ,<br>
pabhinnaṃ sattumaddanaṃ;<br>
Dantiṃ savāḷabījaniṃ,<br>
setaṃ kelāsasādisaṃ.<br>
</p>
<p>
<a class="msdiv" id="msdiv1884"></a>
<a class="ms" id="p_23J_3233"></a>
<a class="sc" id="233"></a>
Sasetacchattaṃ saupādheyyaṃ,<br>
Sāthabbanaṃ sahatthipaṃ;<br>
Aggayānaṃ rājavāhiṃ,<br>
Brāhmaṇānaṃ adāsahaṃ.<br>
</p>
<p>
<a class="msdiv" id="msdiv1885"></a>
<a class="ms" id="p_23J_3234"></a>
<a class="sc" id="234"></a>
Tasmiṃ me sivayo kuddhā,<br>
pitā cupahatomano;<br>
Avaruddhasi maṃ rājā,<br>
vaṅkaṃ gacchāmi pabbataṃ;<br>
Okāsaṃ sammā jānātha,<br>
vane yattha vasāmase”.<br>
</p>
<p>
<a class="msdiv" id="msdiv1886"></a>
<a class="ms" id="p_23J_3235"></a>
<a class="sc" id="235"></a>
“Svāgataṃ te mahārāja,<br>
atho te adurāgataṃ;<br>
Issarosi anuppatto,<br>
yaṃ idhatthi pavedaya.<br>
</p>
<p>
<a class="msdiv" id="msdiv1887"></a>
<a class="ms" id="p_23J_3236"></a>
<a class="sc" id="236"></a>
Sākaṃ bhisaṃ madhuṃ maṃsaṃ,<br>
Suddhaṃ sālīnamodanaṃ;<br>
Paribhuñja mahārāja,<br>
Pāhuno nosi āgato”.<br>
</p>
<p>
<a class="msdiv" id="msdiv1888"></a>
<a class="ms" id="p_23J_3237"></a>
<a class="sc" id="237"></a>
“Paṭiggahitaṃ yaṃ dinnaṃ,<br>
sabbassa agghiyaṃ kataṃ;<br>
Avaruddhasi maṃ rājā,<br>
vaṅkaṃ gacchāmi pabbataṃ;<br>
Okāsaṃ sammā jānātha,<br>
vane yattha vasāmase”.<br>
</p>
<p>
<a class="msdiv" id="msdiv1889"></a>
<a class="ms" id="p_23J_3238"></a>
<a class="sc" id="238"></a>
“Idheva tāva acchassu,<br>
cetaraṭṭhe rathesabha;<br>
Yāva cetā gamissanti,<br>
rañño santika yācituṃ.<br>
</p>
<p>
<a class="msdiv" id="msdiv1890"></a>
<a class="ms" id="p_23J_3239"></a>
<a class="sc" id="239"></a>
Nijjhāpetuṃ mahārājaṃ,<br>
sivīnaṃ raṭṭhavaḍḍhanaṃ;<br>
Taṃ taṃ cetā purakkhatvā,<br>
patītā laddhapaccayā;<br>
Parivāretvāna gacchanti,<br>
evaṃ jānāhi khattiya”.<br>
</p>
<p>
<a class="msdiv" id="msdiv1891"></a>
<a class="ms" id="p_23J_3240"></a>
<a class="sc" id="240"></a>
“Mā vo ruccittha gamanaṃ,<br>
rañño santika yācituṃ;<br>
Nijjhāpetuṃ mahārājaṃ,<br>
rājāpi tattha nissaro.<br>
</p>
<p>
<a class="msdiv" id="msdiv1892"></a>
<a class="ms" id="p_23J_3241"></a>
<a class="sc" id="241"></a>
Accuggatā hi sivayo,<br>
balaggā negamā ca ye;<br>
Te vidhaṃsetumicchanti,<br>
rājānaṃ mama kāraṇā”.<br>
</p>
<p>
<a class="msdiv" id="msdiv1893"></a>
<a class="ms" id="p_23J_3242"></a>
<a class="sc" id="242"></a>
“Sace esā pavattettha,<br>
raṭṭhasmiṃ raṭṭhavaḍḍhana;<br>
Idheva rajjaṃ kārehi,<br>
cetehi parivārito.<br>
</p>
<p>
<a class="msdiv" id="msdiv1894"></a>
<a class="ms" id="p_23J_3243"></a>
<a class="sc" id="243"></a>
Iddhaṃ phītañcidaṃ raṭṭhaṃ,<br>
iddho janapado mahā;<br>
Matiṃ karohi tvaṃ deva,<br>
rajjassa manusāsituṃ”.<br>
</p>
<p>
<a class="msdiv" id="msdiv1895"></a>
<a class="ms" id="p_23J_3244"></a>
<a class="sc" id="244"></a>
“Na me chando mati atthi,<br>
rajjassa anusāsituṃ;<br>
Pabbājitassa raṭṭhasmā,<br>
cetaputtā suṇātha me.<br>
</p>
<p>
<a class="msdiv" id="msdiv1896"></a>
<a class="ms" id="p_23J_3245"></a>
<a class="sc" id="245"></a>
Atuṭṭhā sivayo āsuṃ,<br>
balaggā negamā ca ye;<br>
Pabbājitassa raṭṭhasmā,<br>
cetā rajjebhisecayuṃ.<br>
</p>
<p>
<a class="msdiv" id="msdiv1897"></a>
<a class="ms" id="p_23J_3246"></a>
<a class="sc" id="246"></a>
Asammodiyampi vo assa,<br>
accantaṃ mama kāraṇā;<br>
Sivīhi bhaṇḍanañcāpi,<br>
viggaho me na ruccati.<br>
</p>
<p>
<a class="msdiv" id="msdiv1898"></a>
<a class="ms" id="p_23J_3247"></a>
<a class="sc" id="247"></a>
Athassa bhaṇḍanaṃ ghoraṃ,<br>
sampahāro anappako;<br>
Ekassa kāraṇā mayhaṃ,<br>
hiṃseyya bahuko jano.<br>
</p>
<p>
<a class="msdiv" id="msdiv1899"></a>
<a class="ms" id="p_23J_3248"></a>
<a class="sc" id="248"></a>
Paṭiggahitaṃ yaṃ dinnaṃ,<br>
sabbassa agghiyaṃ kataṃ;<br>
Avaruddhasi maṃ rājā,<br>
vaṅkaṃ gacchāmi pabbataṃ;<br>
Okāsaṃ sammā jānātha,<br>
vane yattha vasāmase”.<br>
</p>
<p>
<a class="msdiv" id="msdiv1900"></a>
<a class="ms" id="p_23J_3249"></a>
<a class="sc" id="249"></a>
“Taggha te mayamakkhāma,<br>
yathāpi kusalā tathā;<br>
Rājisī yattha sammanti,<br>
āhutaggī samāhitā.<br>
</p>
<p>
<a class="msdiv" id="msdiv1901"></a>
<a class="ms" id="p_23J_3250"></a>
<a class="sc" id="250"></a>
Esa selo mahārāja,<br>
pabbato gandhamādano;<br>
Yattha tvaṃ saha puttehi,<br>
saha bhariyāya cacchasi”.<br>
</p>
<p>
<a class="msdiv" id="msdiv1902"></a>
<a class="ms" id="p_23J_3251"></a>
<a class="sc" id="251"></a>
Taṃ cetā anusāsiṃsu,<br>
assunettā rudammukhā;<br>
“Ito gaccha mahārāja,<br>
ujuṃ yenuttarā mukho.<br>
</p>
<p>
<a class="msdiv" id="msdiv1903"></a>
<a class="ms" id="p_23J_3252"></a>
<a class="sc" id="252"></a>
Atha dakkhisi bhaddante,<br>
vepullaṃ nāma pabbataṃ;<br>
Nānādumagaṇākiṇṇaṃ,<br>
sītacchāyaṃ manoramaṃ.<br>
</p>
<p>
<a class="msdiv" id="msdiv1904"></a>
<a class="ms" id="p_23J_3253"></a>
<a class="sc" id="253"></a>
Tamatikkamma bhaddante,<br>
atha dakkhisi āpagaṃ;<br>
Nadiṃ ketumatiṃ nāma,<br>
gambhīraṃ girigabbharaṃ.<br>
</p>
<p>
<a class="msdiv" id="msdiv1905"></a>
<a class="ms" id="p_23J_3254"></a>
<a class="sc" id="254"></a>
Puthulomamacchākiṇṇaṃ,<br>
supatitthaṃ mahodakaṃ;<br>
Tattha nhatvā pivitvā ca,<br>
assāsetvā saputtake.<br>
</p>
<p>
<a class="msdiv" id="msdiv1906"></a>
<a class="ms" id="p_23J_3255"></a>
<a class="sc" id="255"></a>
Atha dakkhisi bhaddante,<br>
nigrodhaṃ madhupipphalaṃ;<br>
Rammake sikhare jātaṃ,<br>
sītacchāyaṃ manoramaṃ.<br>
</p>
<p>
<a class="msdiv" id="msdiv1907"></a>
<a class="ms" id="p_23J_3256"></a>
<a class="sc" id="256"></a>
Atha dakkhisi bhaddante,<br>
nāḷikaṃ nāma pabbataṃ;<br>
Nānādijagaṇākiṇṇaṃ,<br>
selaṃ kimpurisāyutaṃ.<br>
</p>
<p>
<a class="msdiv" id="msdiv1908"></a>
<a class="ms" id="p_23J_3257"></a>
<a class="sc" id="257"></a>
Tassa uttarapubbena,<br>
mucalindo nāma so saro;<br>
Puṇḍarīkehi sañchanno,<br>
setasogandhikehi ca.<br>
</p>
<p>
<a class="msdiv" id="msdiv1909"></a>
<a class="ms" id="p_23J_3258"></a>
<a class="sc" id="258"></a>
So vanaṃ meghasaṅkāsaṃ,<br>
dhuvaṃ haritasaddalaṃ;<br>
Sīhovāmisapekkhīva,<br>
vanasaṇḍaṃ vigāhaya;<br>
Puppharukkhehi sañchannaṃ,<br>
phalarukkhehi cūbhayaṃ.<br>
</p>
<p>
<a class="msdiv" id="msdiv1910"></a>
<a class="ms" id="p_23J_3259"></a>
<a class="sc" id="259"></a>
Tattha bindussarā vaggū,<br>
nānāvaṇṇā bahū dijā;<br>
Kūjantamupakūjanti,<br>
utusaṃpupphite dume.<br>
</p>
<p>
<a class="msdiv" id="msdiv1911"></a>
<a class="ms" id="p_23J_3260"></a>
<a class="sc" id="260"></a>
Gantvā girividuggānaṃ,<br>
nadīnaṃ pabhavāni ca;<br>
So dakkhisi pokkharaṇiṃ,<br>
karañjakakudhāyutaṃ.<br>
</p>
<p>
<a class="msdiv" id="msdiv1912"></a>
<a class="ms" id="p_23J_3261"></a>
<a class="sc" id="261"></a>
Puthulomamacchākiṇṇaṃ,<br>
supatitthaṃ mahodakaṃ;<br>
Samañca caturaṃsañca,<br>
sāduṃ appaṭigandhiyaṃ.<br>
</p>
<p>
<a class="msdiv" id="msdiv1913"></a>
<a class="ms" id="p_23J_3262"></a>
<a class="sc" id="262"></a>
Tassā uttarapubbena,<br>
paṇṇasālaṃ amāpaya;<br>
Paṇṇasālaṃ amāpetvā,<br>
uñchācariyāya īhatha”.<br>
</p>
</blockquote>
<p class="endsutta">
<a class="ms" id="p_23J_3263"></a>
<a class="sc" id="263"></a>
Vanapavesanaṃ nāma.</p>
<h2> Jūjakapabba</h2>
<blockquote class="gatha">
<p>
<a class="msdiv" id="msdiv1914"></a>
<a class="ms" id="p_23J_3264"></a>
<a class="sc" id="264"></a>
Ahu vāsī kaliṅgesu,<br>
jūjako nāma brāhmaṇo;<br>
Tassāsi daharā bhariyā,<br>
nāmenāmittatāpanā.<br>
</p>
<p>
<a class="msdiv" id="msdiv1915"></a>
<a class="ms" id="p_23J_3265"></a>
<a class="sc" id="265"></a>
Tā naṃ tattha gatāvocuṃ,<br>
nadiṃ udakahāriyā;<br>
Thiyo naṃ paribhāsiṃsu,<br>
samāgantvā kutūhalā.<br>
</p>
<p>
<a class="msdiv" id="msdiv1916"></a>
<a class="ms" id="p_23J_3266"></a>
<a class="sc" id="266"></a>
“Amittā nūna te mātā,<br>
amitto nūna te pitā;<br>
Ye taṃ jiṇṇassa pādaṃsu,<br>
evaṃ dahariyaṃ satiṃ.<br>
</p>
<p>
<a class="msdiv" id="msdiv1917"></a>
<a class="ms" id="p_23J_3267"></a>
<a class="sc" id="267"></a>
Ahitaṃ vata te ñātī,<br>
mantayiṃsu rahogatā;<br>
Ye taṃ jiṇṇassa pādaṃsu,<br>
evaṃ dahariyaṃ satiṃ.<br>
</p>
<p>
<a class="msdiv" id="msdiv1918"></a>
<a class="ms" id="p_23J_3268"></a>
<a class="sc" id="268"></a>
Amittā vata te ñātī,<br>
mantayiṃsu rahogatā;<br>
Ye taṃ jiṇṇassa pādaṃsu,<br>
evaṃ dahariyaṃ satiṃ.<br>
</p>
<p>
<a class="msdiv" id="msdiv1919"></a>
<a class="ms" id="p_23J_3269"></a>
<a class="sc" id="269"></a>
Dukkaṭaṃ vata te ñātī,<br>
mantayiṃsu rahogatā;<br>
Ye taṃ jiṇṇassa pādaṃsu,<br>
evaṃ dahariyaṃ satiṃ.<br>
</p>
<p>
<a class="msdiv" id="msdiv1920"></a>
<a class="ms" id="p_23J_3270"></a>
<a class="sc" id="270"></a>
Pāpakaṃ vata te ñātī,<br>
mantayiṃsu rahogatā;<br>
Ye taṃ jiṇṇassa pādaṃsu,<br>
evaṃ dahariyaṃ satiṃ.<br>
</p>
<p>
<a class="msdiv" id="msdiv1921"></a>
<a class="ms" id="p_23J_3271"></a>
<a class="sc" id="271"></a>
Amanāpaṃ vata te ñātī,<br>
mantayiṃsu rahogatā;<br>
Ye taṃ jiṇṇassa pādaṃsu,<br>
evaṃ dahariyaṃ satiṃ.<br>
</p>
<p>
<a class="msdiv" id="msdiv1922"></a>
<a class="ms" id="p_23J_3272"></a>
<a class="sc" id="272"></a>
Amanāpavāsaṃ vasi,<br>
jiṇṇena patinā saha;<br>
Yā tvaṃ vasasi jiṇṇassa,<br>
mataṃ te jīvitā varaṃ.<br>
</p>
<p>
<a class="msdiv" id="msdiv1923"></a>
<a class="ms" id="p_23J_3273"></a>
<a class="sc" id="273"></a>
Na hi nūna tuyhaṃ kalyāṇi,<br>
pitā mātā ca sobhane;<br>
Aññaṃ bhattāraṃ vindiṃsu,<br>
ye taṃ jiṇṇassa pādaṃsu;<br>
Evaṃ dahariyaṃ satiṃ.<br>
</p>
<p>
<a class="msdiv" id="msdiv1924"></a>
<a class="ms" id="p_23J_3274"></a>
<a class="sc" id="274"></a>
Duyiṭṭhaṃ te navamiyaṃ,<br>
akataṃ aggihuttakaṃ;<br>
Ye taṃ jiṇṇassa pādaṃsu,<br>
evaṃ dahariyaṃ satiṃ.<br>
</p>
<p>
<a class="msdiv" id="msdiv1925"></a>
<a class="ms" id="p_23J_3275"></a>
<a class="sc" id="275"></a>
Samaṇe brāhmaṇe nūna,<br>
brahmacariyaparāyaṇe;<br>
Sā tvaṃ loke abhisapi,<br>
sīlavante bahussute;<br>
Yā tvaṃ vasasi jiṇṇassa,<br>
evaṃ dahariyā satī.<br>
</p>
<p>
<a class="msdiv" id="msdiv1926"></a>
<a class="ms" id="p_23J_3276"></a>
<a class="sc" id="276"></a>
Na dukkhaṃ ahinā daṭṭhaṃ,<br>
na dukkhaṃ sattiyā hataṃ;<br>
Tañca dukkhañca tibbañca,<br>
yaṃ passe jiṇṇakaṃ patiṃ.<br>
</p>
<p>
<a class="msdiv" id="msdiv1927"></a>
<a class="ms" id="p_23J_3277"></a>
<a class="sc" id="277"></a>
Natthi khiḍḍā natthi rati,<br>
jiṇṇena patinā saha;<br>
Natthi allāpasallāpo,<br>
jagghitampi na sobhati.<br>
</p>
<p>
<a class="msdiv" id="msdiv1928"></a>
<a class="ms" id="p_23J_3278"></a>
<a class="sc" id="278"></a>
Yadā ca daharo daharā,<br>
mantayanti rahogatā;<br>
Sabbesaṃ sokā nassanti,<br>
ye keci hadayassitā.<br>
</p>
<p>
<a class="msdiv" id="msdiv1929"></a>
<a class="ms" id="p_23J_3279"></a>
<a class="sc" id="279"></a>
Daharā tvaṃ rūpavatī,<br>
purisānaṃbhipatthitā;<br>
Gaccha ñātikule accha,<br>
kiṃ jiṇṇo ramayissati”.<br>
</p>
<p>
<a class="msdiv" id="msdiv1930"></a>
<a class="ms" id="p_23J_3280"></a>
<a class="sc" id="280"></a>
“Na te brāhmaṇa gacchāmi,<br>
nadiṃ udakahāriyā;<br>
Thiyo maṃ paribhāsanti,<br>
tayā jiṇṇena brāhmaṇa”.<br>
</p>
<p>
<a class="msdiv" id="msdiv1931"></a>
<a class="ms" id="p_23J_3281"></a>
<a class="sc" id="281"></a>
“Mā me tvaṃ akarā kammaṃ,<br>
mā me udakamāhari;<br>
Ahaṃ udakamāhissaṃ,<br>
mā bhoti kupitā ahu”.<br>
</p>
<p>
<a class="msdiv" id="msdiv1932"></a>
<a class="ms" id="p_23J_3282"></a>
<a class="sc" id="282"></a>
“Nāhaṃ tamhi kule jātā,<br>
yaṃ tvaṃ udakamāhare;<br>
Evaṃ brāhmaṇa jānāhi,<br>
na te vacchāmahaṃ ghare.<br>
</p>
<p>
<a class="msdiv" id="msdiv1933"></a>
<a class="ms" id="p_23J_3283"></a>
<a class="sc" id="283"></a>
Sace me dāsaṃ dāsiṃ vā,<br>
nānayissasi brāhmaṇa;<br>
Evaṃ brāhmaṇa jānāhi,<br>
na te vacchāmi santike”.<br>
</p>
<p>
<a class="msdiv" id="msdiv1934"></a>
<a class="ms" id="p_23J_3284"></a>
<a class="sc" id="284"></a>
“Natthi me sippaṭhānaṃ vā,<br>
dhanaṃ dhaññañca brāhmaṇi;<br>
Kutohaṃ dāsaṃ dāsiṃ vā,<br>
ānayissāmi bhotiyā;<br>
Ahaṃ bhotiṃ upaṭṭhissaṃ,<br>
mā bhoti kupitā ahu”.<br>
</p>
<p>
<a class="msdiv" id="msdiv1935"></a>
<a class="ms" id="p_23J_3285"></a>
<a class="sc" id="285"></a>
“Ehi te ahamakkhissaṃ,<br>
yathā me vacanaṃ sutaṃ;<br>
Esa vessantaro rājā,<br>
vaṅke vasati pabbate.<br>
</p>
<p>
<a class="msdiv" id="msdiv1936"></a>
<a class="ms" id="p_23J_3286"></a>
<a class="sc" id="286"></a>
Taṃ tvaṃ gantvāna yācassu,<br>
dāsaṃ dāsiñca brāhmaṇa;<br>
So te dassati yācito,<br>
dāsaṃ dāsiñca khattiyo”.<br>
</p>
<p>
<a class="msdiv" id="msdiv1937"></a>
<a class="ms" id="p_23J_3287"></a>
<a class="sc" id="287"></a>
“Jiṇṇohamasmi dubbalo,<br>
dīgho caddhā suduggamo;<br>
Mā bhoti paṭidevesi,<br>
mā ca tvaṃ vimanā ahu;<br>
Ahaṃ bhotiṃ upaṭṭhissaṃ,<br>
mā bhoti kupitā ahu”.<br>
</p>
<p>
<a class="msdiv" id="msdiv1938"></a>
<a class="ms" id="p_23J_3288"></a>
<a class="sc" id="288"></a>
“Yathā agantvā saṅgāmaṃ,<br>
ayuddhova parājito;<br>
Evameva tuvaṃ brahme,<br>
agantvāva parājito.<br>
</p>
<p>
<a class="msdiv" id="msdiv1939"></a>
<a class="ms" id="p_23J_3289"></a>
<a class="sc" id="289"></a>
Sace me dāsaṃ dāsiṃ vā,<br>
nānayissasi brāhmaṇa;<br>
Evaṃ brāhmaṇa jānāhi,<br>
na te vacchāmahaṃ ghare;<br>
Amanāpaṃ te karissāmi,<br>
taṃ te dukkhaṃ bhavissati.<br>
</p>
<p>
<a class="msdiv" id="msdiv1940"></a>
<a class="ms" id="p_23J_3290"></a>
<a class="sc" id="290"></a>
Nakkhatte utupubbesu,<br>
yadā maṃ dakkhisilaṅkataṃ;<br>
Aññehi saddhiṃ ramamānaṃ,<br>
taṃ te dukkhaṃ bhavissati.<br>
</p>
<p>
<a class="msdiv" id="msdiv1941"></a>
<a class="ms" id="p_23J_3291"></a>
<a class="sc" id="291"></a>
Adassanena mayhaṃ te,<br>
jiṇṇassa paridevato;<br>
Bhiyyo vaṅkā ca palitā,<br>
bahū hessanti brāhmaṇa”.<br>
</p>
<p>
<a class="msdiv" id="msdiv1942"></a>
<a class="ms" id="p_23J_3292"></a>
<a class="sc" id="292"></a>
Tato so brāhmaṇo bhīto,<br>
brāhmaṇiyā vasānugo;<br>
Aṭṭito kāmarāgena,<br>
brāhmaṇiṃ etadabravi.<br>
</p>
<p>
<a class="msdiv" id="msdiv1943"></a>
<a class="ms" id="p_23J_3293"></a>
<a class="sc" id="293"></a>
“Pātheyyaṃ me karohi tvaṃ,<br>
Saṅkulyā saguḷāni ca;<br>
Madhupiṇḍikā ca sukatāyo,<br>
Sattubhattañca brāhmaṇi.<br>
</p>
<p>
<a class="msdiv" id="msdiv1944"></a>
<a class="ms" id="p_23J_3294"></a>
<a class="sc" id="294"></a>
Ānayissaṃ methunake,<br>
ubho dāsakumārake;<br>
Te taṃ paricarissanti,<br>
rattindivamatanditā”.<br>
</p>
<p>
<a class="msdiv" id="msdiv1945"></a>
<a class="ms" id="p_23J_3295"></a>
<a class="sc" id="295"></a>
Idaṃ vatvā brahmabandhu,<br>
paṭimuñci upāhanā;<br>
Tato so mantayitvāna,<br>
bhariyaṃ katvā padakkhiṇaṃ.<br>
</p>
<p>
<a class="msdiv" id="msdiv1946"></a>
<a class="ms" id="p_23J_3296"></a>
<a class="sc" id="296"></a>
Pakkāmi so ruṇṇamukho,<br>
brāhmaṇo sahitabbato;<br>
Sivīnaṃ nagaraṃ phītaṃ,<br>
dāsapariyesanaṃ caraṃ.<br>
</p>
<p>
<a class="msdiv" id="msdiv1947"></a>
<a class="ms" id="p_23J_3297"></a>
<a class="sc" id="297"></a>
So tattha gantvā avaca,<br>
ye tatthāsuṃ samāgatā;<br>
“Kuhiṃ vessantaro rājā,<br>
kattha passemu khattiyaṃ”.<br>
</p>
<p>
<a class="msdiv" id="msdiv1948"></a>
<a class="ms" id="p_23J_3298"></a>
<a class="sc" id="298"></a>
Te janā taṃ avaciṃsu,<br>
ye tatthāsuṃ samāgatā;<br>
“Tumhehi brahme pakato,<br>
atidānena khattiyo;<br>
Pabbājito sakā raṭṭhā,<br>
vaṅke vasati pabbate.<br>
</p>
<p>
<a class="msdiv" id="msdiv1949"></a>
<a class="ms" id="p_23J_3299"></a>
<a class="sc" id="299"></a>
Tumhehi brahme pakato,<br>
atidānena khattiyo;<br>
Ādāya puttadārañca,<br>
vaṅke vasati pabbate”.<br>
</p>
<p>
<a class="msdiv" id="msdiv1950"></a>
<a class="ms" id="p_23J_3300"></a>
<a class="sc" id="300"></a>
So codito brāhmaṇiyā,<br>
brāhmaṇo kāmagiddhimā;<br>
Aghaṃ taṃ paṭisevittha,<br>
vane vāḷamigākiṇṇe;<br>
Khaggadīpinisevite.<br>
</p>
<p>
<a class="msdiv" id="msdiv1951"></a>
<a class="ms" id="p_23J_3301"></a>
<a class="sc" id="301"></a>
Ādāya beḷuvaṃ daṇḍaṃ,<br>
aggihuttaṃ kamaṇḍaluṃ;<br>
So pāvisi brahāraññaṃ,<br>
yattha assosi kāmadaṃ.<br>
</p>
<p>
<a class="msdiv" id="msdiv1952"></a>
<a class="ms" id="p_23J_3302"></a>
<a class="sc" id="302"></a>
Taṃ paviṭṭhaṃ brahāraññaṃ,<br>
kokā naṃ parivārayuṃ;<br>
Vikkandi so vippanaṭṭho,<br>
dūre panthā apakkami.<br>
</p>
<p>
<a class="msdiv" id="msdiv1953"></a>
<a class="ms" id="p_23J_3303"></a>
<a class="sc" id="303"></a>
Tato so brāhmaṇo gantvā,<br>
bhogaluddho asaññato;<br>
Vaṅkassorohaṇe naṭṭhe,<br>
imā gāthā abhāsatha.<br>
</p>
<p>
<a class="msdiv" id="msdiv1954"></a>
<a class="ms" id="p_23J_3304"></a>
<a class="sc" id="304"></a>
“Ko rājaputtaṃ nisabhaṃ,<br>
jayantamaparājitaṃ;<br>
Bhaye khemassa dātāraṃ,<br>
ko me vessantaraṃ vidū.<br>
</p>
<p>
<a class="msdiv" id="msdiv1955"></a>
<a class="ms" id="p_23J_3305"></a>
<a class="sc" id="305"></a>
Yo yācataṃ patiṭṭhāsi,<br>
bhūtānaṃ dharaṇīriva;<br>
Dharaṇūpamaṃ mahārājaṃ,<br>
ko me vessantaraṃ vidū.<br>
</p>
<p>
<a class="msdiv" id="msdiv1956"></a>
<a class="ms" id="p_23J_3306"></a>
<a class="sc" id="306"></a>
Yo yācataṃ gatī āsi,<br>
savantīnaṃva sāgaro;<br>
Sāgarūpamaṃ mahārājaṃ,<br>
ko me vessantaraṃ vidū.<br>
</p>
<p>
<a class="msdiv" id="msdiv1957"></a>
<a class="ms" id="p_23J_3307"></a>
<a class="sc" id="307"></a>
Kalyāṇatitthaṃ sucimaṃ,<br>
sītūdakaṃ manoramaṃ;<br>
Puṇḍarīkehi sañchannaṃ,<br>
yuttaṃ kiñjakkhareṇunā;<br>
Rahadūpamaṃ mahārājaṃ,<br>
ko me vessantaraṃ vidū.<br>
</p>
<p>
<a class="msdiv" id="msdiv1958"></a>
<a class="ms" id="p_23J_3308"></a>
<a class="sc" id="308"></a>
Assatthaṃva pathe jātaṃ,<br>
sītacchāyaṃ manoramaṃ;<br>
Santānaṃ visametāraṃ,<br>
kilantānaṃ paṭiggahaṃ;<br>
Tathūpamaṃ mahārājaṃ,<br>
ko me vessantaraṃ vidū.<br>
</p>
<p>
<a class="msdiv" id="msdiv1959"></a>
<a class="ms" id="p_23J_3309"></a>
<a class="sc" id="309"></a>
Nigrodhaṃva pathe jātaṃ,<br>
sītacchāyaṃ manoramaṃ;<br>
Santānaṃ visametāraṃ,<br>
kilantānaṃ paṭiggahaṃ;<br>
Tathūpamaṃ mahārājaṃ,<br>
ko me vessantaraṃ vidū.<br>
</p>
<p>
<a class="msdiv" id="msdiv1960"></a>
<a class="ms" id="p_23J_3310"></a>
<a class="sc" id="310"></a>
Ambaṃ iva pathe jātaṃ,<br>
sītacchāyaṃ manoramaṃ;<br>
Santānaṃ visametāraṃ,<br>
kilantānaṃ paṭiggahaṃ;<br>
Tathūpamaṃ mahārājaṃ,<br>
ko me vessantaraṃ vidū.<br>
</p>
<p>
<a class="msdiv" id="msdiv1961"></a>
<a class="ms" id="p_23J_3311"></a>
<a class="sc" id="311"></a>
Sālaṃ iva pathe jātaṃ,<br>
sītacchāyaṃ manoramaṃ;<br>
Santānaṃ visametāraṃ,<br>
kilantānaṃ paṭiggahaṃ;<br>
Tathūpamaṃ mahārājaṃ,<br>
ko me vessantaraṃ vidū.<br>
</p>
<p>
<a class="msdiv" id="msdiv1962"></a>
<a class="ms" id="p_23J_3312"></a>
<a class="sc" id="312"></a>
Dumaṃ iva pathe jātaṃ,<br>
sītacchāyaṃ manoramaṃ;<br>
Santānaṃ visametāraṃ,<br>
kilantānaṃ paṭiggahaṃ;<br>
Tathūpamaṃ mahārājaṃ,<br>
ko me vessantaraṃ vidū.<br>
</p>
<p>
<a class="msdiv" id="msdiv1963"></a>
<a class="ms" id="p_23J_3313"></a>
<a class="sc" id="313"></a>
Evañca me vilapato,<br>
paviṭṭhassa brahāvane;<br>
Ahaṃ jānanti yo vajjā,<br>
nandiṃ so janaye mama.<br>
</p>
<p>
<a class="msdiv" id="msdiv1964"></a>
<a class="ms" id="p_23J_3314"></a>
<a class="sc" id="314"></a>
Evañca me vilapato,<br>
paviṭṭhassa brahāvane;<br>
Ahaṃ jānanti yo vajjā,<br>
tāya so ekavācāya;<br>
Pasave puññaṃ anappakaṃ”.<br>
</p>
<p>
<a class="msdiv" id="msdiv1965"></a>
<a class="ms" id="p_23J_3315"></a>
<a class="sc" id="315"></a>
Tassa ceto paṭissosi,<br>
araññe luddako caraṃ;<br>
“Tumhehi brahme pakato,<br>
atidānena khattiyo;<br>
Pabbājito sakā raṭṭhā,<br>
vaṅke vasati pabbate.<br>
</p>
<p>
<a class="msdiv" id="msdiv1966"></a>
<a class="ms" id="p_23J_3316"></a>
<a class="sc" id="316"></a>
Tumhehi brahme pakato,<br>
atidānena khattiyo;<br>
Ādāya puttadārañca,<br>
vaṅke vasati pabbate.<br>
</p>
<p>
<a class="msdiv" id="msdiv1967"></a>
<a class="ms" id="p_23J_3317"></a>
<a class="sc" id="317"></a>
Akiccakārī dummedho,<br>
raṭṭhā pavanamāgato;<br>
Rājaputtaṃ gavesanto,<br>
bako macchamivodake.<br>
</p>
<p>
<a class="msdiv" id="msdiv1968"></a>
<a class="ms" id="p_23J_3318"></a>
<a class="sc" id="318"></a>
Tassa tyāhaṃ na dassāmi,<br>
jīvitaṃ idha brāhmaṇa;<br>
Ayañhi te mayā nunno,<br>
saro pissati lohitaṃ.<br>
</p>
<p>
<a class="msdiv" id="msdiv1969"></a>
<a class="ms" id="p_23J_3319"></a>
<a class="sc" id="319"></a>
Siro te vajjhayitvāna,<br>
hadayaṃ chetvā sabandhanaṃ;<br>
Panthasakuṇaṃ yajissāmi,<br>
tuyhaṃ maṃsena brāhmaṇa.<br>
</p>
<p>
<a class="msdiv" id="msdiv1970"></a>
<a class="ms" id="p_23J_3320"></a>
<a class="sc" id="320"></a>
Tuyhaṃ maṃsena medena,<br>
matthakena ca brāhmaṇa;<br>
Āhutiṃ paggahessāmi,<br>
chetvāna hadayaṃ tava.<br>
</p>
<p>
<a class="msdiv" id="msdiv1971"></a>
<a class="ms" id="p_23J_3321"></a>
<a class="sc" id="321"></a>
Taṃ me suyiṭṭhaṃ suhutaṃ,<br>
tuyhaṃ maṃsena brāhmaṇa;<br>
Na ca tvaṃ rājaputtassa,<br>
bhariyaṃ putte ca nessasi”.<br>
</p>
<p>
<a class="msdiv" id="msdiv1972"></a>
<a class="ms" id="p_23J_3322"></a>
<a class="sc" id="322"></a>
“Avajjho brāhmaṇo dūto,<br>
cetaputta suṇohi me;<br>
Tasmā hi dūtaṃ na hanti,<br>
esa dhammo sanantano.<br>
</p>
<p>
<a class="msdiv" id="msdiv1973"></a>
<a class="ms" id="p_23J_3323"></a>
<a class="sc" id="323"></a>
Nijjhattā sivayo sabbe,<br>
pitā naṃ daṭṭhumicchati;<br>
Mātā ca dubbalā tassa,<br>
acirā cakkhūni jīyare.<br>
</p>
<p>
<a class="msdiv" id="msdiv1974"></a>
<a class="ms" id="p_23J_3324"></a>
<a class="sc" id="324"></a>
Tesāhaṃ pahito dūto,<br>
cetaputta suṇohi me;<br>
Rājaputtaṃ nayissāmi,<br>
yadi jānāsi saṃsa me”.<br>
</p>
<p>
<a class="msdiv" id="msdiv1975"></a>
<a class="ms" id="p_23J_3325"></a>
<a class="sc" id="325"></a>
“Piyassa me piyo dūto,<br>
puṇṇapattaṃ dadāmi te;<br>
Imañca madhuno tumbaṃ,<br>
migasatthiñca brāhmaṇa;<br>
Tañca te desamakkhissaṃ,<br>
yattha sammati kāmado”.<br>
</p>
</blockquote>
<p class="endsutta">
<a class="ms" id="p_23J_3326"></a>
<a class="sc" id="326"></a>
Jūjakapabbaṃ nāma.</p>
<h2> Cūḷavanavaṇṇanā</h2>
<blockquote class="gatha">
<p>
<a class="msdiv" id="msdiv1976"></a>
<a class="ms" id="p_23J_3327"></a>
<a class="sc" id="327"></a>
“Esa selo mahābrahme,<br>
pabbato gandhamādano;<br>
Yattha vessantaro rājā,<br>
saha puttehi sammati.<br>
</p>
<p>
<a class="msdiv" id="msdiv1977"></a>
<a class="ms" id="p_23J_3328"></a>
<a class="sc" id="328"></a>
Dhārento brāhmaṇavaṇṇaṃ,<br>
āsadañca masaṃ jaṭaṃ;<br>
Cammavāsī chamā seti,<br>
jātavedaṃ namassati.<br>
</p>
<p>
<a class="msdiv" id="msdiv1978"></a>
<a class="ms" id="p_23J_3329"></a>
<a class="sc" id="329"></a>
Ete nīlā padissanti,<br>
nānāphaladharā dumā;<br>
Uggatā abbhakūṭāva,<br>
nīlā añjanapabbatā.<br>
</p>
<p>
<a class="msdiv" id="msdiv1979"></a>
<a class="ms" id="p_23J_3330"></a>
<a class="sc" id="330"></a>
Dhavassakaṇṇā khadirā,<br>
sālā phandanamāluvā;<br>
Sampavedhanti vātena,<br>
sakiṃ pītāva māṇavā.<br>
</p>
<p>
<a class="msdiv" id="msdiv1980"></a>
<a class="ms" id="p_23J_3331"></a>
<a class="sc" id="331"></a>
Upari dumapariyāyesu,<br>
Saṅgītiyova suyyare;<br>
Najjuhā kokilasaṅghā,<br>
Sampatanti dumā dumaṃ.<br>
</p>
<p>
<a class="msdiv" id="msdiv1981"></a>
<a class="ms" id="p_23J_3332"></a>
<a class="sc" id="332"></a>
Avhayanteva gacchantaṃ,<br>
sākhāpattasamīritā;<br>
Ramayanteva āgantaṃ,<br>
modayanti nivāsinaṃ;<br>
Yattha vessantaro rājā,<br>
saha puttehi sammati.<br>
</p>
<p>
<a class="msdiv" id="msdiv1982"></a>
<a class="ms" id="p_23J_3333"></a>
<a class="sc" id="333"></a>
Dhārento brāhmaṇavaṇṇaṃ,<br>
āsadañca masaṃ jaṭaṃ;<br>
Cammavāsī chamā seti,<br>
jātavedaṃ namassati.<br>
</p>
<p>
<a class="msdiv" id="msdiv1983"></a>
<a class="ms" id="p_23J_3334"></a>
<a class="sc" id="334"></a>
Ambā kapitthā panasā,<br>
sālā jambū vibhītakā;<br>
Harītakī āmalakā,<br>
assatthā badarāni ca.<br>
</p>
<p>
<a class="msdiv" id="msdiv1984"></a>
<a class="ms" id="p_23J_3335"></a>
<a class="sc" id="335"></a>
Cārutimbarukkhā cettha,<br>
nigrodhā ca kapitthanā;<br>
Madhumadhukā thevanti,<br>
nīce pakkā cudumbarā.<br>
</p>
<p>
<a class="msdiv" id="msdiv1985"></a>
<a class="ms" id="p_23J_3336"></a>
<a class="sc" id="336"></a>
Pārevatā bhaveyyā ca,<br>
muddikā ca madhutthikā;<br>
Madhuṃ anelakaṃ tattha,<br>
sakamādāya bhuñjare.<br>
</p>
<p>
<a class="msdiv" id="msdiv1986"></a>
<a class="ms" id="p_23J_3337"></a>
<a class="sc" id="337"></a>
Aññettha pupphitā ambā,<br>
aññe tiṭṭhanti dovilā;<br>
Aññe āmā ca pakkā ca,<br>
bhekavaṇṇā tadūbhayaṃ.<br>
</p>
<p>
<a class="msdiv" id="msdiv1987"></a>
<a class="ms" id="p_23J_3338"></a>
<a class="sc" id="338"></a>
Athettha heṭṭhā puriso,<br>
ambapakkāni gaṇhati;<br>
Āmāni ceva pakkāni,<br>
vaṇṇagandharasuttame.<br>
</p>
<p>
<a class="msdiv" id="msdiv1988"></a>
<a class="ms" id="p_23J_3339"></a>
<a class="sc" id="339"></a>
Ateva me acchariyaṃ,<br>
hiṅkāro paṭibhāti maṃ;<br>
Devānamiva āvāso,<br>
sobhati nandanūpamo.<br>
</p>
<p>
<a class="msdiv" id="msdiv1989"></a>
<a class="ms" id="p_23J_3340"></a>
<a class="sc" id="340"></a>
Vibhedikā nāḷikerā,<br>
khajjurīnaṃ brahāvane;<br>
Mālāva ganthitā ṭhanti,<br>
dhajaggāneva dissare;<br>
Nānāvaṇṇehi pupphehi,<br>
nabhaṃ tārācitāmiva.<br>
</p>
<p>
<a class="msdiv" id="msdiv1990"></a>
<a class="ms" id="p_23J_3341"></a>
<a class="sc" id="341"></a>
Kuṭajī kuṭṭhatagarā,<br>
pāṭaliyo ca pupphitā;<br>
Punnāgā giripunnāgā,<br>
koviḷārā ca pupphitā.<br>
</p>
<p>
<a class="msdiv" id="msdiv1991"></a>
<a class="ms" id="p_23J_3342"></a>
<a class="sc" id="342"></a>
Uddālakā somarukkhā,<br>
agaruphalliyā bahū;<br>
Puttajīvā ca kakudhā,<br>
asanā cettha pupphitā.<br>
</p>
<p>
<a class="msdiv" id="msdiv1992"></a>
<a class="ms" id="p_23J_3343"></a>
<a class="sc" id="343"></a>
Kuṭajā salaḷā nīpā,<br>
kosambā labujā dhavā;<br>
Sālā ca pupphitā tattha,<br>
palālakhalasannibhā.<br>
</p>
<p>
<a class="msdiv" id="msdiv1993"></a>
<a class="ms" id="p_23J_3344"></a>
<a class="sc" id="344"></a>
Tassāvidūre pokkharaṇī,<br>
bhūmibhāge manorame;<br>
Padumuppalasañchannā,<br>
devānamiva nandane.<br>
</p>
<p>
<a class="msdiv" id="msdiv1994"></a>
<a class="ms" id="p_23J_3345"></a>
<a class="sc" id="345"></a>
Athettha puppharasamattā,<br>
kokilā mañjubhāṇikā;<br>
Abhinādenti pavanaṃ,<br>
utusampupphite dume.<br>
</p>
<p>
<a class="msdiv" id="msdiv1995"></a>
<a class="ms" id="p_23J_3346"></a>
<a class="sc" id="346"></a>
Bhassanti makarandehi,<br>
pokkhare pokkhare madhū;<br>
Athettha vātā vāyanti,<br>
dakkhiṇā atha pacchimā;<br>
Padumakiñjakkhareṇūhi,<br>
okiṇṇo hoti assamo.<br>
</p>
<p>
<a class="msdiv" id="msdiv1996"></a>
<a class="ms" id="p_23J_3347"></a>
<a class="sc" id="347"></a>
Thūlā siṅghāṭakā cettha,<br>
saṃsādiyā pasādiyā;<br>
Macchakacchapabyāviddhā,<br>
bahū cettha mupayānakā;<br>
Madhuṃ bhisehi savati,<br>
khirasappimuḷālibhi.<br>
</p>
<p>
<a class="msdiv" id="msdiv1997"></a>
<a class="ms" id="p_23J_3348"></a>
<a class="sc" id="348"></a>
Surabhī taṃ vanaṃ vāti,<br>
nānāgandhasamoditaṃ;<br>
Sammaddateva gandhena,<br>
pupphasākhāhi taṃ vanaṃ;<br>
Bhamarā pupphagandhena,<br>
samantā mabhināditā.<br>
</p>
<p>
<a class="msdiv" id="msdiv1998"></a>
<a class="ms" id="p_23J_3349"></a>
<a class="sc" id="349"></a>
Athettha sakuṇā santi,<br>
nānāvaṇṇā bahū dijā;<br>
Modanti saha bhariyāhi,<br>
aññamaññaṃ pakūjino.<br>
</p>
<p>
<a class="msdiv" id="msdiv1999"></a>
<a class="ms" id="p_23J_3350"></a>
<a class="sc" id="350"></a>
Nandikā jīvaputtā ca,<br>
jīvaputtā piyā ca no;<br>
Piyā puttā piyā nandā,<br>
dijā pokkharaṇīgharā.<br>
</p>
<p>
<a class="msdiv" id="msdiv2000"></a>
<a class="ms" id="p_23J_3351"></a>
<a class="sc" id="351"></a>
Mālāva ganthitā ṭhanti,<br>
dhajaggāneva dissare;<br>
Nānāvaṇṇehi pupphehi,<br>
kusaleheva suganthitā;<br>
Yattha vessantaro rājā,<br>
saha puttehi sammati.<br>
</p>
<p>
<a class="msdiv" id="msdiv2001"></a>
<a class="ms" id="p_23J_3352"></a>
<a class="sc" id="352"></a>
Dhārento brāhmaṇavaṇṇaṃ,<br>
āsadañca masaṃ jaṭaṃ;<br>
Cammavāsī chamā seti,<br>
jātavedaṃ namassati”.<br>
</p>
<p>
<a class="msdiv" id="msdiv2002"></a>
<a class="ms" id="p_23J_3353"></a>
<a class="sc" id="353"></a>
“Idañca me sattubhattaṃ,<br>
Madhunā paṭisaṃyutaṃ;<br>
Madhupiṇḍikā ca sukatāyo,<br>
Sattubhattaṃ dadāmi te”.<br>
</p>
<p>
<a class="msdiv" id="msdiv2003"></a>
<a class="ms" id="p_23J_3354"></a>
<a class="sc" id="354"></a>
“Tuyheva sambalaṃ hotu,<br>
nāhaṃ icchāmi sambalaṃ;<br>
Itopi brahme gaṇhāhi,<br>
gaccha brahme yathāsukhaṃ.<br>
</p>
<p>
<a class="msdiv" id="msdiv2004"></a>
<a class="ms" id="p_23J_3355"></a>
<a class="sc" id="355"></a>
Ayaṃ ekapadī eti,<br>
ujuṃ gacchati assamaṃ;<br>
Isīpi accuto tattha,<br>
paṅkadanto rajassiro;<br>
Dhārento brāhmaṇavaṇṇaṃ,<br>
āsadañca masaṃ jaṭaṃ.<br>
</p>
<p>
<a class="msdiv" id="msdiv2005"></a>
<a class="ms" id="p_23J_3356"></a>
<a class="sc" id="356"></a>
Cammavāsī chamā seti,<br>
jātavedaṃ namassati;<br>
Taṃ tvaṃ gantvāna pucchassu,<br>
so te maggaṃ pavakkhati”.<br>
</p>
<p>
<a class="msdiv" id="msdiv2006"></a>
<a class="ms" id="p_23J_3357"></a>
<a class="sc" id="357"></a>
Idaṃ sutvā brahmabandhu,<br>
cetaṃ katvā padakkhiṇaṃ;<br>
Udaggacitto pakkāmi,<br>
yenāsi accuto isi.<br>
</p>
</blockquote>
<p class="endsutta">
<a class="ms" id="p_23J_3358"></a>
<a class="sc" id="358"></a>
Cūḷavanavaṇṇanā.</p>
<h2> Mahāvanavaṇṇanā</h2>
<blockquote class="gatha">
<p>
<a class="msdiv" id="msdiv2007"></a>
<a class="ms" id="p_23J_3359"></a>
<a class="sc" id="359"></a>
Gacchanto so bhāradvājo,<br>
addassa accutaṃ isiṃ;<br>
Disvāna taṃ bhāradvājo,<br>
sammodi isinā saha.<br>
</p>
<p>
<a class="msdiv" id="msdiv2008"></a>
<a class="ms" id="p_23J_3360"></a>
<a class="sc" id="360"></a>
“Kacci nu bhoto kusalaṃ,<br>
kacci bhoto anāmayaṃ;<br>
Kacci uñchena yāpesi,<br>
kacci mūlaphalā bahū.<br>
</p>
<p>
<a class="msdiv" id="msdiv2009"></a>
<a class="ms" id="p_23J_3361"></a>
<a class="sc" id="361"></a>
Kacci ḍaṃsā makasā ca,<br>
appameva sarīsapā;<br>
Vane vāḷamigākiṇṇe,<br>
kacci hiṃsā na vijjati”.<br>
</p>
<p>
<a class="msdiv" id="msdiv2010"></a>
<a class="ms" id="p_23J_3362"></a>
<a class="sc" id="362"></a>
“Kusalañceva me brahme,<br>
atho brahme anāmayaṃ;<br>
Atho uñchena yāpemi,<br>
atho mūlaphalā bahū.<br>
</p>
<p>
<a class="msdiv" id="msdiv2011"></a>
<a class="ms" id="p_23J_3363"></a>
<a class="sc" id="363"></a>
Atho ḍaṃsā makasā ca,<br>
appameva sarīsapā;<br>
Vane vāḷamigākiṇṇe,<br>
hiṃsā mayhaṃ na vijjati.<br>
</p>
<p>
<a class="msdiv" id="msdiv2012"></a>
<a class="ms" id="p_23J_3364"></a>
<a class="sc" id="364"></a>
Bahūni vassapūgāni,<br>
assame vasato mama;<br>
Nābhijānāmi uppannaṃ,<br>
ābādhaṃ amanoramaṃ.<br>
</p>
<p>
<a class="msdiv" id="msdiv2013"></a>
<a class="ms" id="p_23J_3365"></a>
<a class="sc" id="365"></a>
Svāgataṃ te mahābrahme,<br>
atho te adurāgataṃ;<br>
Anto pavisa bhaddante,<br>
pāde pakkhālayassu te.<br>
</p>
<p>
<a class="msdiv" id="msdiv2014"></a>
<a class="ms" id="p_23J_3366"></a>
<a class="sc" id="366"></a>
Tindukāni piyālāni,<br>
madhuke kāsumāriyo;<br>
Phalāni khuddakappāni,<br>
bhuñja brahme varaṃ varaṃ.<br>
</p>
<p>
<a class="msdiv" id="msdiv2015"></a>
<a class="ms" id="p_23J_3367"></a>
<a class="sc" id="367"></a>
Idampi pānīyaṃ sītaṃ,<br>
ābhataṃ girigabbharā;<br>
Tato piva mahābrahme,<br>
sace tvaṃ abhikaṅkhasi”.<br>
</p>
<p>
<a class="msdiv" id="msdiv2016"></a>
<a class="ms" id="p_23J_3368"></a>
<a class="sc" id="368"></a>
“Paṭiggahitaṃ yaṃ dinnaṃ,<br>
sabbassa agghiyaṃ kataṃ;<br>
Sañjayassa sakaṃ puttaṃ,<br>
sivīhi vippavāsitaṃ;<br>
Tamahaṃ dassanamāgato,<br>
yadi jānāsi saṃsa me”.<br>
</p>
<p>
<a class="msdiv" id="msdiv2017"></a>
<a class="ms" id="p_23J_3369"></a>
<a class="sc" id="369"></a>
“Na bhavaṃ eti puññatthaṃ,<br>
sivirājassa dassanaṃ;<br>
Maññe bhavaṃ patthayati,<br>
rañño bhariyaṃ patibbataṃ;<br>
Maññe kaṇhājinaṃ dāsiṃ,<br>
jāliṃ dāsañca icchasi.<br>
</p>
<p>
<a class="msdiv" id="msdiv2018"></a>
<a class="ms" id="p_23J_3370"></a>
<a class="sc" id="370"></a>
Atha vā tayo mātāputte,<br>
araññā netumāgato;<br>
Na tassa bhogā vijjanti,<br>
dhanaṃ dhaññañca brāhmaṇa”.<br>
</p>
<p>
<a class="msdiv" id="msdiv2019"></a>
<a class="ms" id="p_23J_3371"></a>
<a class="sc" id="371"></a>
“Akuddharūpohaṃ bhoto,<br>
nāhaṃ yācitumāgato;<br>
Sādhu dassanamariyānaṃ,<br>
sannivāso sadā sukho.<br>
</p>
<p>
<a class="msdiv" id="msdiv2020"></a>
<a class="ms" id="p_23J_3372"></a>
<a class="sc" id="372"></a>
Adiṭṭhapubbo sivirājā,<br>
sivīhi vippavāsito;<br>
Tamahaṃ dassanamāgato,<br>
yadi jānāsi saṃsa me”.<br>
</p>
<p>
<a class="msdiv" id="msdiv2021"></a>
<a class="ms" id="p_23J_3373"></a>
<a class="sc" id="373"></a>
“Esa selo mahābrahme,<br>
pabbato gandhamādano;<br>
Yattha vessantaro rājā,<br>
saha puttehi sammati.<br>
</p>
<p>
<a class="msdiv" id="msdiv2022"></a>
<a class="ms" id="p_23J_3374"></a>
<a class="sc" id="374"></a>
Dhārento brāhmaṇavaṇṇaṃ,<br>
āsadañca masaṃ jaṭaṃ;<br>
Cammavāsī chamā seti,<br>
jātavedaṃ namassati.<br>
</p>
<p>
<a class="msdiv" id="msdiv2023"></a>
<a class="ms" id="p_23J_3375"></a>
<a class="sc" id="375"></a>
Ete nīlā padissanti,<br>
nānāphaladharā dumā;<br>
Uggatā abbhakūṭāva,<br>
nīlā añjanapabbatā.<br>
</p>
<p>
<a class="msdiv" id="msdiv2024"></a>
<a class="ms" id="p_23J_3376"></a>
<a class="sc" id="376"></a>
Dhavassakaṇṇā khadirā,<br>
sālā phandanamāluvā;<br>
Sampavedhanti vātena,<br>
sakiṃ pītāva māṇavā.<br>
</p>
<p>
<a class="msdiv" id="msdiv2025"></a>
<a class="ms" id="p_23J_3377"></a>
<a class="sc" id="377"></a>
Upari dumapariyāyesu,<br>
Saṅgītiyova suyyare;<br>
Najjuhā kokilasaṅghā,<br>
Sampatanti dumā dumaṃ.<br>
</p>
<p>
<a class="msdiv" id="msdiv2026"></a>
<a class="ms" id="p_23J_3378"></a>
<a class="sc" id="378"></a>
Avhayanteva gacchantaṃ,<br>
sākhāpattasamīritā;<br>
Ramayanteva āgantaṃ,<br>
modayanti nivāsinaṃ;<br>
Yattha vessantaro rājā,<br>
saha puttehi sammati.<br>
</p>
<p>
<a class="msdiv" id="msdiv2027"></a>
<a class="ms" id="p_23J_3379"></a>
<a class="sc" id="379"></a>
Dhārento brāhmaṇavaṇṇaṃ,<br>
āsadañca masaṃ jaṭaṃ;<br>
Cammavāsī chamā seti,<br>
jātavedaṃ namassati.<br>
</p>
<p>
<a class="msdiv" id="msdiv2028"></a>
<a class="ms" id="p_23J_3380"></a>
<a class="sc" id="380"></a>
Karerimālā vitatā,<br>
bhūmibhāge manorame;<br>
Saddalāharitā bhūmi,<br>
na tatthuddhaṃsate rajo.<br>
</p>
<p>
<a class="msdiv" id="msdiv2029"></a>
<a class="ms" id="p_23J_3381"></a>
<a class="sc" id="381"></a>
Mayūragīvasaṅkāsā,<br>
tūlaphassasamūpamā;<br>
Tiṇāni nātivattanti,<br>
samantā caturaṅgulā.<br>
</p>
<p>
<a class="msdiv" id="msdiv2030"></a>
<a class="ms" id="p_23J_3382"></a>
<a class="sc" id="382"></a>
Ambā jambū kapitthā ca,<br>
nīce pakkā cudumbarā;<br>
Paribhogehi rukkhehi,<br>
vanaṃ taṃ rativaḍḍhanaṃ.<br>
</p>
<p>
<a class="msdiv" id="msdiv2031"></a>
<a class="ms" id="p_23J_3383"></a>
<a class="sc" id="383"></a>
Veḷuriyavaṇṇasannibhaṃ,<br>
macchagumbanisevitaṃ;<br>
Suciṃ sugandhaṃ salilaṃ,<br>
āpo tatthapi sandati.<br>
</p>
<p>
<a class="msdiv" id="msdiv2032"></a>
<a class="ms" id="p_23J_3384"></a>
<a class="sc" id="384"></a>
Tassāvidūre pokkharaṇī,<br>
bhūmibhāge manorame;<br>
Padumuppalasañchannā,<br>
devānamiva nandane.<br>
</p>
<p>
<a class="msdiv" id="msdiv2033"></a>
<a class="ms" id="p_23J_3385"></a>
<a class="sc" id="385"></a>
Tīṇi uppalajātāni,<br>
tasmiṃ sarasi brāhmaṇa;<br>
Vicittaṃ nīlānekāni,<br>
setā lohitakāni ca.<br>
</p>
<p>
<a class="msdiv" id="msdiv2034"></a>
<a class="ms" id="p_23J_3386"></a>
<a class="sc" id="386"></a>
Khomāva tattha padumā,<br>
setasogandhikehi ca;<br>
Kalambakehi sañchanno,<br>
mucalindo nāma so saro.<br>
</p>
<p>
<a class="msdiv" id="msdiv2035"></a>
<a class="ms" id="p_23J_3387"></a>
<a class="sc" id="387"></a>
Athettha padumā phullā,<br>
apariyantāva dissare;<br>
Gimhā hemantikā phullā,<br>
jaṇṇutagghā upattharā.<br>
</p>
<p>
<a class="msdiv" id="msdiv2036"></a>
<a class="ms" id="p_23J_3388"></a>
<a class="sc" id="388"></a>
Surabhī sampavāyanti,<br>
vicittapupphasanthatā;<br>
Bhamarā pupphagandhena,<br>
samantā mabhināditā.<br>
</p>
<p>
<a class="msdiv" id="msdiv2037"></a>
<a class="ms" id="p_23J_3389"></a>
<a class="sc" id="389"></a>
Athettha udakantasmiṃ,<br>
rukkhā tiṭṭhanti brāhmaṇa;<br>
Kadambā pāṭalī phullā,<br>
koviḷārā ca pupphitā.<br>
</p>
<p>
<a class="msdiv" id="msdiv2038"></a>
<a class="ms" id="p_23J_3390"></a>
<a class="sc" id="390"></a>
Aṅkolā kacchikārā ca,<br>
pārijaññā ca pupphitā;<br>
Vāraṇā vayanā rukkhā,<br>
mucalindamubhato saraṃ.<br>
</p>
<p>
<a class="msdiv" id="msdiv2039"></a>
<a class="ms" id="p_23J_3391"></a>
<a class="sc" id="391"></a>
Sirīsā setapārisā,<br>
sādhu vāyanti padmakā;<br>
Nigguṇḍī sirīnigguṇḍī,<br>
asanā cettha pupphitā.<br>
</p>
<p>
<a class="msdiv" id="msdiv2040"></a>
<a class="ms" id="p_23J_3392"></a>
<a class="sc" id="392"></a>
Paṅgurā bahulā selā,<br>
sobhañjanā ca pupphitā;<br>
Ketakā kaṇikārā ca,<br>
kanaverā ca pupphitā.<br>
</p>
<p>
<a class="msdiv" id="msdiv2041"></a>
<a class="ms" id="p_23J_3393"></a>
<a class="sc" id="393"></a>
Ajjunā ajjukaṇṇā ca,<br>
mahānāmā ca pupphitā;<br>
Supupphitaggā tiṭṭhanti,<br>
pajjalanteva kiṃsukā.<br>
</p>
<p>
<a class="msdiv" id="msdiv2042"></a>
<a class="ms" id="p_23J_3394"></a>
<a class="sc" id="394"></a>
Setapaṇṇī sattapaṇṇā,<br>
kadaliyo kusumbharā;<br>
Dhanutakkārī pupphehi,<br>
sīsapāvaraṇāni ca.<br>
</p>
<p>
<a class="msdiv" id="msdiv2043"></a>
<a class="ms" id="p_23J_3395"></a>
<a class="sc" id="395"></a>
Acchivā sallavā rukkhā,<br>
sallakiyo ca pupphitā;<br>
Setageru ca tagarā,<br>
maṃsikuṭṭhā kulāvarā.<br>
</p>
<p>
<a class="msdiv" id="msdiv2044"></a>
<a class="ms" id="p_23J_3396"></a>
<a class="sc" id="396"></a>
Daharā rukkhā ca vuddhā ca,<br>
akuṭilā cettha pupphitā;<br>
Assamaṃ ubhato ṭhanti,<br>
agyāgāraṃ samantato.<br>
</p>
<p>
<a class="msdiv" id="msdiv2045"></a>
<a class="ms" id="p_23J_3397"></a>
<a class="sc" id="397"></a>
Athettha udakantasmiṃ,<br>
bahujāto phaṇijjako;<br>
Muggatiyo karatiyo,<br>
sevālasīsakā bahū.<br>
</p>
<p>
<a class="msdiv" id="msdiv2046"></a>
<a class="ms" id="p_23J_3398"></a>
<a class="sc" id="398"></a>
Uddāpavattaṃ ulluḷitaṃ,<br>
makkhikā hiṅgujālikā;<br>
Dāsimakañjako cettha,<br>
bahū nīcekaḷambakā.<br>
</p>
<p>
<a class="msdiv" id="msdiv2047"></a>
<a class="ms" id="p_23J_3399"></a>
<a class="sc" id="399"></a>
Elamphurakasañchannā,<br>
rukkhā tiṭṭhanti brāhmaṇa;<br>
Sattāhaṃ dhāriyamānānaṃ,<br>
gandho tesaṃ na chijjati.<br>
</p>
<p>
<a class="msdiv" id="msdiv2048"></a>
<a class="ms" id="p_23J_3400"></a>
<a class="sc" id="400"></a>
Ubhato saraṃ mucalindaṃ,<br>
pupphā tiṭṭhanti sobhanā;<br>
Indīvarehi sañchannaṃ,<br>
vanaṃ taṃ upasobhati.<br>
</p>
<p>
<a class="msdiv" id="msdiv2049"></a>
<a class="ms" id="p_23J_3401"></a>
<a class="sc" id="401"></a>
Aḍḍhamāsaṃ dhāriyamānānaṃ,<br>
Gandho tesaṃ na chijjati;<br>
Nīlapupphī setavārī,<br>
Pupphitā girikaṇṇikā;<br>
Kalerukkhehi sañchannaṃ,<br>
Vanaṃ taṃ tulasīhi ca.<br>
</p>
<p>
<a class="msdiv" id="msdiv2050"></a>
<a class="ms" id="p_23J_3402"></a>
<a class="sc" id="402"></a>
Sammaddateva gandhena,<br>
pupphasākhāhi taṃ vanaṃ;<br>
Bhamarā pupphagandhena,<br>
samantā mabhināditā.<br>
</p>
<p>
<a class="msdiv" id="msdiv2051"></a>
<a class="ms" id="p_23J_3403"></a>
<a class="sc" id="403"></a>
Tīṇi kakkārujātāni,<br>
tasmiṃ sarasi brāhmaṇa;<br>
Kumbhamattāni cekāni,<br>
murajamattāni tā ubho.<br>
</p>
<p>
<a class="msdiv" id="msdiv2052"></a>
<a class="ms" id="p_23J_3404"></a>
<a class="sc" id="404"></a>
Athettha sāsapo bahuko,<br>
nādiyo haritāyuto;<br>
Asī tālāva tiṭṭhanti,<br>
chejjā indīvarā bahū.<br>
</p>
<p>
<a class="msdiv" id="msdiv2053"></a>
<a class="ms" id="p_23J_3405"></a>
<a class="sc" id="405"></a>
Apphoṭā suriyavallī ca,<br>
kāḷīyā madhugandhiyā;<br>
Asokā mudayantī ca,<br>
vallibho khuddapupphiyo.<br>
</p>
<p>
<a class="msdiv" id="msdiv2054"></a>
<a class="ms" id="p_23J_3406"></a>
<a class="sc" id="406"></a>
Koraṇḍakā anojā ca,<br>
pupphitā nāgamallikā;<br>
Rukkhamāruyha tiṭṭhanti,<br>
phullā kiṃsukavalliyo.<br>
</p>
<p>
<a class="msdiv" id="msdiv2055"></a>
<a class="ms" id="p_23J_3407"></a>
<a class="sc" id="407"></a>
Kaṭeruhā ca vāsantī,<br>
yūthikā madhugandhiyā;<br>
Niliyā sumanā bhaṇḍī,<br>
sobhati padumuttaro.<br>
</p>
<p>
<a class="msdiv" id="msdiv2056"></a>
<a class="ms" id="p_23J_3408"></a>
<a class="sc" id="408"></a>
Pāṭalī samuddakappāsī,<br>
kaṇikārā ca pupphitā;<br>
Hemajālāva dissanti,<br>
ruciraggi sikhūpamā.<br>
</p>
<p>
<a class="msdiv" id="msdiv2057"></a>
<a class="ms" id="p_23J_3409"></a>
<a class="sc" id="409"></a>
Yāni tāni ca pupphāni,<br>
thalajānudakāni ca;<br>
Sabbāni tattha dissanti,<br>
evaṃ rammo mahodadhi.<br>
</p>
<p>
<a class="msdiv" id="msdiv2058"></a>
<a class="ms" id="p_23J_3410"></a>
<a class="sc" id="410"></a>
Athassā pokkharaṇiyā,<br>
bahukā vārigocarā;<br>
Rohitā naḷapī siṅgū,<br>
kumbhilā makarā susū.<br>
</p>
<p>
<a class="msdiv" id="msdiv2059"></a>
<a class="ms" id="p_23J_3411"></a>
<a class="sc" id="411"></a>
Madhu ca madhulaṭṭhi ca,<br>
tālisā ca piyaṅgukā;<br>
Kuṭandajā bhaddamuttā,<br>
setapupphā ca lolupā.<br>
</p>
<p>
<a class="msdiv" id="msdiv2060"></a>
<a class="ms" id="p_23J_3412"></a>
<a class="sc" id="412"></a>
Surabhī ca rukkhā tagarā,<br>
bahukā tuṅgavaṇṭakā;<br>
Padmakā naradā kuṭṭhā,<br>
jhāmakā ca hareṇukā.<br>
</p>
<p>
<a class="msdiv" id="msdiv2061"></a>
<a class="ms" id="p_23J_3413"></a>
<a class="sc" id="413"></a>
Haliddakā gandhasilā,<br>
hiriverā ca guggulā;<br>
Vibhedikā corakā kuṭṭhā,<br>
kappūrā ca kaliṅgukā.<br>
</p>
<p>
<a class="msdiv" id="msdiv2062"></a>
<a class="ms" id="p_23J_3414"></a>
<a class="sc" id="414"></a>
Athettha sīhabyagghā ca,<br>
purisālū ca hatthiyo;<br>
Eṇeyyā pasadā ceva,<br>
rohiccā sarabhā migā.<br>
</p>
<p>
<a class="msdiv" id="msdiv2063"></a>
<a class="ms" id="p_23J_3415"></a>
<a class="sc" id="415"></a>
Koṭṭhasuṇā suṇopi ca,<br>
tuliyā naḷasannibhā;<br>
Cāmarī calanī laṅghī,<br>
jhāpitā makkaṭā picu.<br>
</p>
<p>
<a class="msdiv" id="msdiv2064"></a>
<a class="ms" id="p_23J_3416"></a>
<a class="sc" id="416"></a>
Kakkaṭā kaṭamāyā ca,<br>
ikkā goṇasirā bahū;<br>
Khaggā varāhā nakulā,<br>
kāḷakettha bahūtaso.<br>
</p>
<p>
<a class="msdiv" id="msdiv2065"></a>
<a class="ms" id="p_23J_3417"></a>
<a class="sc" id="417"></a>
Mahiṃsā soṇasiṅgālā,<br>
pampakā ca samantato;<br>
Ākucchā pacalākā ca,<br>
citrakā cāpi dīpiyo.<br>
</p>
<p>
<a class="msdiv" id="msdiv2066"></a>
<a class="ms" id="p_23J_3418"></a>
<a class="sc" id="418"></a>
Pelakā ca vighāsādā,<br>
sīhā gogaṇisādakā;<br>
Aṭṭhapādā ca morā ca,<br>
bhassarā ca kukutthakā.<br>
</p>
<p>
<a class="msdiv" id="msdiv2067"></a>
<a class="ms" id="p_23J_3419"></a>
<a class="sc" id="419"></a>
Caṅkorā kukkuṭā nāgā,<br>
aññamaññaṃ pakūjino;<br>
Bakā balākā najjuhā,<br>
dindibhā kuñjavājitā.<br>
</p>
<p>
<a class="msdiv" id="msdiv2068"></a>
<a class="ms" id="p_23J_3420"></a>
<a class="sc" id="420"></a>
Byagghinasā lohapiṭṭhā,<br>
pammakā jīvajīvakā;<br>
Kapiñjarā tittirāyo,<br>
kulā ca paṭikutthakā.<br>
</p>
<p>
<a class="msdiv" id="msdiv2069"></a>
<a class="ms" id="p_23J_3421"></a>
<a class="sc" id="421"></a>
Mandālakā celakeṭu,<br>
bhaṇḍutittiranāmakā;<br>
Celāvakā piṅgalāyo,<br>
goṭakā aṅgahetukā.<br>
</p>
<p>
<a class="msdiv" id="msdiv2070"></a>
<a class="ms" id="p_23J_3422"></a>
<a class="sc" id="422"></a>
Karaviyā ca saggā ca,<br>
uhuṅkārā ca kukkuhā;<br>
Nānādijagaṇākiṇṇaṃ,<br>
nānāsaranikūjitaṃ.<br>
</p>
<p>
<a class="msdiv" id="msdiv2071"></a>
<a class="ms" id="p_23J_3423"></a>
<a class="sc" id="423"></a>
Athettha sakuṇā santi,<br>
nīlakā mañjubhāṇakā;<br>
Modanti saha bhariyāhi,<br>
aññamaññaṃ pakūjino.<br>
</p>
<p>
<a class="msdiv" id="msdiv2072"></a>
<a class="ms" id="p_23J_3424"></a>
<a class="sc" id="424"></a>
Athettha sakuṇā santi,<br>
dijā mañjussarā sitā;<br>
Setacchikūṭā bhadrakkhā,<br>
aṇḍajā citrapekhuṇā.<br>
</p>
<p>
<a class="msdiv" id="msdiv2073"></a>
<a class="ms" id="p_23J_3425"></a>
<a class="sc" id="425"></a>
Athettha sakuṇā santi,<br>
dijā mañjussarā sitā;<br>
Sikhaṇḍī nīlagīvāhi,<br>
aññamaññaṃ pakūjino.<br>
</p>
<p>
<a class="msdiv" id="msdiv2074"></a>
<a class="ms" id="p_23J_3426"></a>
<a class="sc" id="426"></a>
Kukutthakā kuḷīrakā,<br>
koṭṭhā pokkharasātakā;<br>
Kālāmeyyā baliyakkhā,<br>
kadambā suvasāḷikā.<br>
</p>
<p>
<a class="msdiv" id="msdiv2075"></a>
<a class="ms" id="p_23J_3427"></a>
<a class="sc" id="427"></a>
Haliddā lohitā setā,<br>
athettha nalakā bahū;<br>
Vāraṇā bhiṅgarājā ca,<br>
kadambā suvakokilā.<br>
</p>
<p>
<a class="msdiv" id="msdiv2076"></a>
<a class="ms" id="p_23J_3428"></a>
<a class="sc" id="428"></a>
Ukkusā kurarā haṃsā,<br>
āṭā parivadentikā;<br>
Pākahaṃsā atibalā,<br>
najjuhā jīvajīvakā.<br>
</p>
<p>
<a class="msdiv" id="msdiv2077"></a>
<a class="ms" id="p_23J_3429"></a>
<a class="sc" id="429"></a>
Pārevatā ravihaṃsā,<br>
cakkavākā nadīcarā;<br>
Vāraṇābhirudā rammā,<br>
ubho kālūpakūjino.<br>
</p>
<p>
<a class="msdiv" id="msdiv2078"></a>
<a class="ms" id="p_23J_3430"></a>
<a class="sc" id="430"></a>
Athettha sakuṇā santi,<br>
nānāvaṇṇā bahū dijā;<br>
Modanti saha bhariyāhi,<br>
aññamaññaṃ pakūjino.<br>
</p>
<p>
<a class="msdiv" id="msdiv2079"></a>
<a class="ms" id="p_23J_3431"></a>
<a class="sc" id="431"></a>
Athettha sakuṇā santi,<br>
nānāvaṇṇā bahū dijā;<br>
Sabbe mañjū nikūjanti,<br>
mucalindamubhato saraṃ.<br>
</p>
<p>
<a class="msdiv" id="msdiv2080"></a>
<a class="ms" id="p_23J_3432"></a>
<a class="sc" id="432"></a>
Athettha sakuṇā santi,<br>
karaviyā nāma te dijā;<br>
Modanti saha bhariyāhi,<br>
aññamaññaṃ pakūjino.<br>
</p>
<p>
<a class="msdiv" id="msdiv2081"></a>
<a class="ms" id="p_23J_3433"></a>
<a class="sc" id="433"></a>
Athettha sakuṇā santi,<br>
karaviyā nāma te dijā;<br>
Sabbe mañjū nikūjanti,<br>
mucalindamubhato saraṃ.<br>
</p>
<p>
<a class="msdiv" id="msdiv2082"></a>
<a class="ms" id="p_23J_3434"></a>
<a class="sc" id="434"></a>
Eṇeyyapasadākiṇṇaṃ,<br>
nāgasaṃsevitaṃ vanaṃ;<br>
Nānālatāhi sañchannaṃ,<br>
kadalīmigasevitaṃ.<br>
</p>
<p>
<a class="msdiv" id="msdiv2083"></a>
<a class="ms" id="p_23J_3435"></a>
<a class="sc" id="435"></a>
Athettha sāsapo bahuko,<br>
nīvāro varako bahu;<br>
Sāli akaṭṭhapāko ca,<br>
ucchu tattha anappako.<br>
</p>
<p>
<a class="msdiv" id="msdiv2084"></a>
<a class="ms" id="p_23J_3436"></a>
<a class="sc" id="436"></a>
Ayaṃ ekapadī eti,<br>
ujuṃ gacchati assamaṃ;<br>
Khudaṃ pipāsaṃ aratiṃ,<br>
tattha patto na vindati;<br>
Yattha vessantaro rājā,<br>
saha puttehi sammati.<br>
</p>
<p>
<a class="msdiv" id="msdiv2085"></a>
<a class="ms" id="p_23J_3437"></a>
<a class="sc" id="437"></a>
Dhārento brāhmaṇavaṇṇaṃ,<br>
āsadañca masaṃ jaṭaṃ;<br>
Cammavāsī chamā seti,<br>
jātavedaṃ namassati”.<br>
</p>
<p>
<a class="msdiv" id="msdiv2086"></a>
<a class="ms" id="p_23J_3438"></a>
<a class="sc" id="438"></a>
Idaṃ sutvā brahmabandhu,<br>
isiṃ katvā padakkhiṇaṃ;<br>
Udaggacitto pakkāmi,<br>
yattha vessantaro ahu.<br>
</p>
</blockquote>
<p class="endsutta">
<a class="ms" id="p_23J_3439"></a>
<a class="sc" id="439"></a>
Mahāvanavaṇṇanā.</p>
<h2> Dārakapabba</h2>
<blockquote class="gatha">
<p>
<a class="msdiv" id="msdiv2087"></a>
<a class="ms" id="p_23J_3440"></a>
<a class="sc" id="440"></a>
“Uṭṭhehi jāli patiṭṭha,<br>
porāṇaṃ viya dissati;<br>
Brāhmaṇaṃ viya passāmi,<br>
nandiyo mābhikīrare”.<br>
</p>
<p>
<a class="msdiv" id="msdiv2088"></a>
<a class="ms" id="p_23J_3441"></a>
<a class="sc" id="441"></a>
“Ahampi tāta passāmi,<br>
yo so brahmāva dissati;<br>
Addhiko viya āyāti,<br>
atithī no bhavissati”.<br>
</p>
<p>
<a class="msdiv" id="msdiv2089"></a>
<a class="ms" id="p_23J_3442"></a>
<a class="sc" id="442"></a>
“Kacci nu bhoto kusalaṃ,<br>
kacci bhoto anāmayaṃ;<br>
Kacci uñchena yāpetha,<br>
kacci mūlaphalā bahū.<br>
</p>
<p>
<a class="msdiv" id="msdiv2090"></a>
<a class="ms" id="p_23J_3443"></a>
<a class="sc" id="443"></a>
Kacci ḍaṃsā makasā ca,<br>
appameva sarīsapā;<br>
Vane vāḷamigākiṇṇe,<br>
kacci hiṃsā na vijjati”.<br>
</p>
<p>
<a class="msdiv" id="msdiv2091"></a>
<a class="ms" id="p_23J_3444"></a>
<a class="sc" id="444"></a>
“Kusalañceva no brahme,<br>
atho brahme anāmayaṃ;<br>
Atho uñchena yāpema,<br>
atho mūlaphalā bahū.<br>
</p>
<p>
<a class="msdiv" id="msdiv2092"></a>
<a class="ms" id="p_23J_3445"></a>
<a class="sc" id="445"></a>
Atho ḍaṃsā makasā ca,<br>
appameva sarīsapā;<br>
Vane vāḷamigākiṇṇe,<br>
hiṃsā amhaṃ na vijjati”.<br>
</p>
<p>
<a class="msdiv" id="msdiv2093"></a>
<a class="ms" id="p_23J_3446"></a>
<a class="sc" id="446"></a>
Satta no māse vasataṃ,<br>
araññe jīvasokinaṃ;<br>
Imampi paṭhamaṃ passāma,<br>
brāhmaṇaṃ devavaṇṇinaṃ;<br>
Ādāya veḷuvaṃ daṇḍaṃ,<br>
aggihuttaṃ kamaṇḍaluṃ.<br>
</p>
<p>
<a class="msdiv" id="msdiv2094"></a>
<a class="ms" id="p_23J_3447"></a>
<a class="sc" id="447"></a>
Svāgataṃ te mahābrahme,<br>
atho te adurāgataṃ;<br>
Anto pavisa bhaddante,<br>
pāde pakkhālayassu te.<br>
</p>
<p>
<a class="msdiv" id="msdiv2095"></a>
<a class="ms" id="p_23J_3448"></a>
<a class="sc" id="448"></a>
Tindukāni piyālāni,<br>
madhuke kāsumāriyo;<br>
Phalāni khuddakappāni,<br>
bhuñja brahme varaṃ varaṃ.<br>
</p>
<p>
<a class="msdiv" id="msdiv2096"></a>
<a class="ms" id="p_23J_3449"></a>
<a class="sc" id="449"></a>
Idampi pānīyaṃ sītaṃ,<br>
ābhataṃ girigabbharā;<br>
Tato piva mahābrahme,<br>
sace tvaṃ abhikaṅkhasi.<br>
</p>
<p>
<a class="msdiv" id="msdiv2097"></a>
<a class="ms" id="p_23J_3450"></a>
<a class="sc" id="450"></a>
Atha tvaṃ kena vaṇṇena,<br>
kena vā pana hetunā;<br>
Anuppatto brahāraññaṃ,<br>
taṃ me akkhāhi pucchito.<br>
</p>
<p>
<a class="msdiv" id="msdiv2098"></a>
<a class="ms" id="p_23J_3451"></a>
<a class="sc" id="451"></a>
“Yathā vārivaho pūro,<br>
sabbakālaṃ na khīyati;<br>
Evaṃ taṃ yācitāgacchiṃ,<br>
putte me dehi yācito”.<br>
</p>
<p>
<a class="msdiv" id="msdiv2099"></a>
<a class="ms" id="p_23J_3452"></a>
<a class="sc" id="452"></a>
“Dadāmi na vikampāmi,<br>
issaro naya brāhmaṇa;<br>
Pāto gatā rājaputtī,<br>
sāyaṃ uñchāto ehiti.<br>
</p>
<p>
<a class="msdiv" id="msdiv2100"></a>
<a class="ms" id="p_23J_3453"></a>
<a class="sc" id="453"></a>
Ekarattiṃ vasitvāna,<br>
pāto gacchasi brāhmaṇa;<br>
Tassā nhāte upaghāte,<br>
atha ne māladhārine.<br>
</p>
<p>
<a class="msdiv" id="msdiv2101"></a>
<a class="ms" id="p_23J_3454"></a>
<a class="sc" id="454"></a>
Ekarattiṃ vasitvāna,<br>
pāto gacchasi brāhmaṇa;<br>
Nānāpupphehi sañchanne,<br>
nānāgandhehi bhūsite;<br>
Nānāmūlaphalākiṇṇe,<br>
gaccha svādāya brāhmaṇa”.<br>
</p>
<p>
<a class="msdiv" id="msdiv2102"></a>
<a class="ms" id="p_23J_3455"></a>
<a class="sc" id="455"></a>
“Na vāsamabhirocāmi,<br>
gamanaṃ mayha ruccati;<br>
Antarāyopi me assa,<br>
gacchaññeva rathesabha.<br>
</p>
<p>
<a class="msdiv" id="msdiv2103"></a>
<a class="ms" id="p_23J_3456"></a>
<a class="sc" id="456"></a>
Na hetā yācayogī naṃ,<br>
antarāyassa kāriyā;<br>
Itthiyo mantaṃ jānanti,<br>
sabbaṃ gaṇhanti vāmato.<br>
</p>
<p>
<a class="msdiv" id="msdiv2104"></a>
<a class="ms" id="p_23J_3457"></a>
<a class="sc" id="457"></a>
Saddhāya dānaṃ dadato,<br>
māsaṃ adakkhi mātaraṃ;<br>
Antarāyampi sā kayirā,<br>
gacchaññeva rathesabha.<br>
</p>
<p>
<a class="msdiv" id="msdiv2105"></a>
<a class="ms" id="p_23J_3458"></a>
<a class="sc" id="458"></a>
Āmantayassu te putte,<br>
mā te mātaramaddasuṃ;<br>
Saddhāya dānaṃ dadato,<br>
evaṃ puññaṃ pavaḍḍhati.<br>
</p>
<p>
<a class="msdiv" id="msdiv2106"></a>
<a class="ms" id="p_23J_3459"></a>
<a class="sc" id="459"></a>
Āmantayassu te putte,<br>
mā te mātaramaddasuṃ;<br>
Mādisassa dhanaṃ datvā,<br>
rāja saggaṃ gamissasi”.<br>
</p>
<p>
<a class="msdiv" id="msdiv2107"></a>
<a class="ms" id="p_23J_3460"></a>
<a class="sc" id="460"></a>
“Sace tvaṃ nicchase daṭṭhuṃ,<br>
mama bhariyaṃ patibbataṃ;<br>
Ayyakassapi dassehi,<br>
jāliṃ kaṇhājinaṃ cubho.<br>
</p>
<p>
<a class="msdiv" id="msdiv2108"></a>
<a class="ms" id="p_23J_3461"></a>
<a class="sc" id="461"></a>
Ime kumāre disvāna,<br>
mañjuke piyabhāṇine;<br>
Patīto sumano vitto,<br>
bahuṃ dassati te dhanaṃ”.<br>
</p>
<p>
<a class="msdiv" id="msdiv2109"></a>
<a class="ms" id="p_23J_3462"></a>
<a class="sc" id="462"></a>
“Acchedanassa bhāyāmi,<br>
rājaputta suṇohi me;<br>
Rājadaṇḍāya maṃ dajjā,<br>
vikkiṇeyya haneyya vā;<br>
Jino dhanañca dāse ca,<br>
gārayhassa brahmabandhuyā”.<br>
</p>
<p>
<a class="msdiv" id="msdiv2110"></a>
<a class="ms" id="p_23J_3463"></a>
<a class="sc" id="463"></a>
“Ime kumāre disvāna,<br>
mañjuke piyabhāṇine;<br>
Dhamme ṭhito mahārājā,<br>
sivīnaṃ raṭṭhavaḍḍhano;<br>
Laddhā pītisomanassaṃ,<br>
bahuṃ dassati te dhanaṃ”.<br>
</p>
<p>
<a class="msdiv" id="msdiv2111"></a>
<a class="ms" id="p_23J_3464"></a>
<a class="sc" id="464"></a>
“Nāhaṃ tampi karissāmi,<br>
yaṃ maṃ tvaṃ anusāsasi;<br>
Dārakeva ahaṃ nessaṃ,<br>
brāhmaṇyā paricārake”.<br>
</p>
<p>
<a class="msdiv" id="msdiv2112"></a>
<a class="ms" id="p_23J_3465"></a>
<a class="sc" id="465"></a>
Tato kumārā byathitā,<br>
sutvā luddassa bhāsitaṃ;<br>
Tena tena padhāviṃsu,<br>
jālī kaṇhājinā cubho.<br>
</p>
<p>
<a class="msdiv" id="msdiv2113"></a>
<a class="ms" id="p_23J_3466"></a>
<a class="sc" id="466"></a>
“Ehi tāta piyaputta,<br>
pūretha mama pāramiṃ;<br>
Hadayaṃ mebhisiñcetha,<br>
karotha vacanaṃ mama.<br>
</p>
<p>
<a class="msdiv" id="msdiv2114"></a>
<a class="ms" id="p_23J_3467"></a>
<a class="sc" id="467"></a>
Yānā nāvā ca me hotha,<br>
acalā bhavasāgare;<br>
Jātipāraṃ tarissāmi,<br>
santāressaṃ sadevakaṃ.<br>
</p>
<p>
<a class="msdiv" id="msdiv2115"></a>
<a class="ms" id="p_23J_3468"></a>
<a class="sc" id="468"></a>
Ehi amma piyadhīti,<br>
pūretha mama pāramiṃ;<br>
Hadayaṃ mebhisiñcetha,<br>
karotha vacanaṃ mama.<br>
</p>
<p>
<a class="msdiv" id="msdiv2116"></a>
<a class="ms" id="p_23J_3469"></a>
<a class="sc" id="469"></a>
Yānā nāvā ca me hotha,<br>
acalā bhavasāgare;<br>
Jātipāraṃ tarissāmi,<br>
uddharissaṃ sadevakaṃ”.<br>
</p>
<p>
<a class="msdiv" id="msdiv2117"></a>
<a class="ms" id="p_23J_3470"></a>
<a class="sc" id="470"></a>
Tato kumāre ādāya,<br>
jāliṃ kaṇhājinaṃ cubho;<br>
Brāhmaṇassa adā dānaṃ,<br>
sivīnaṃ raṭṭhavaḍḍhano.<br>
</p>
<p>
<a class="msdiv" id="msdiv2118"></a>
<a class="ms" id="p_23J_3471"></a>
<a class="sc" id="471"></a>
Tato kumāre ādāya,<br>
jāliṃ kaṇhājinaṃ cubho;<br>
Brāhmaṇassa adā vitto,<br>
puttake dānamuttamaṃ.<br>
</p>
<p>
<a class="msdiv" id="msdiv2119"></a>
<a class="ms" id="p_23J_3472"></a>
<a class="sc" id="472"></a>
Tadāsi yaṃ bhiṃsanakaṃ,<br>
tadāsi lomahaṃsanaṃ;<br>
Yaṃ kumāre padinnamhi,<br>
medanī sampakampatha.<br>
</p>
<p>
<a class="msdiv" id="msdiv2120"></a>
<a class="ms" id="p_23J_3473"></a>
<a class="sc" id="473"></a>
Tadāsi yaṃ bhiṃsanakaṃ,<br>
tadāsi lomahaṃsanaṃ;<br>
Yaṃ pañjalikato rājā,<br>
kumāre sukhavacchite;<br>
Brāhmaṇassa adā dānaṃ,<br>
sivīnaṃ raṭṭhavaḍḍhano.<br>
</p>
<p>
<a class="msdiv" id="msdiv2121"></a>
<a class="ms" id="p_23J_3474"></a>
<a class="sc" id="474"></a>
Tato so brāhmaṇo luddo,<br>
lataṃ dantehi chindiya;<br>
Latāya hatthe bandhitvā,<br>
latāya anumajjatha.<br>
</p>
<p>
<a class="msdiv" id="msdiv2122"></a>
<a class="ms" id="p_23J_3475"></a>
<a class="sc" id="475"></a>
Tato so rajjumādāya,<br>
daṇḍañcādāya brāhmaṇo;<br>
Ākoṭayanto te neti,<br>
sivirājassa pekkhato.<br>
</p>
<p>
<a class="msdiv" id="msdiv2123"></a>
<a class="ms" id="p_23J_3476"></a>
<a class="sc" id="476"></a>
Tato kumārā pakkāmuṃ,<br>
brāhmaṇassa pamuñciya;<br>
Assupuṇṇehi nettehi,<br>
pitaraṃ so udikkhati.<br>
</p>
<p>
<a class="msdiv" id="msdiv2124"></a>
<a class="ms" id="p_23J_3477"></a>
<a class="sc" id="477"></a>
Vedhamassatthapattaṃva,<br>
pitu pādāni vandati;<br>
Pitu pādāni vanditvā,<br>
idaṃ vacanamabravi.<br>
</p>
<p>
<a class="msdiv" id="msdiv2125"></a>
<a class="ms" id="p_23J_3478"></a>
<a class="sc" id="478"></a>
“Ammā ca tāta nikkhantā,<br>
tvañca no tāta dassasi;<br>
Yāva ammampi passemu,<br>
atha no tāta dassasi.<br>
</p>
<p>
<a class="msdiv" id="msdiv2126"></a>
<a class="ms" id="p_23J_3479"></a>
<a class="sc" id="479"></a>
Ammā ca tāta nikkhantā,<br>
tvañca no tāta dassasi;<br>
Mā no tvaṃ tāta adadā,<br>
yāva ammāpi etu no;<br>
Tadāyaṃ brāhmaṇo kāmaṃ,<br>
vikkiṇātu hanātu vā.<br>
</p>
<p>
<a class="msdiv" id="msdiv2127"></a>
<a class="ms" id="p_23J_3480"></a>
<a class="sc" id="480"></a>
Balaṅkapādo andhanakho,<br>
atho ovaddhapiṇḍiko;<br>
Dīghuttaroṭṭho capalo,<br>
kaḷāro bhagganāsako.<br>
</p>
<p>
<a class="msdiv" id="msdiv2128"></a>
<a class="ms" id="p_23J_3481"></a>
<a class="sc" id="481"></a>
Kumbhodaro bhaggapiṭṭhi,<br>
atho visamacakkhuko;<br>
Lohamassu haritakeso,<br>
valīnaṃ tilakāhato.<br>
</p>
<p>
<a class="msdiv" id="msdiv2129"></a>
<a class="ms" id="p_23J_3482"></a>
<a class="sc" id="482"></a>
Piṅgalo ca vinato ca,<br>
vikaṭo ca brahā kharo;<br>
Ajināni ca sannaddho,<br>
amanusso bhayānako.<br>
</p>
<p>
<a class="msdiv" id="msdiv2130"></a>
<a class="ms" id="p_23J_3483"></a>
<a class="sc" id="483"></a>
Manusso udāhu yakkho,<br>
maṃsalohitabhojano;<br>
Gāmā araññamāgamma,<br>
dhanaṃ taṃ tāta yācati.<br>
</p>
<p>
<a class="msdiv" id="msdiv2131"></a>
<a class="ms" id="p_23J_3484"></a>
<a class="sc" id="484"></a>
Nīyamāne pisācena,<br>
kiṃ nu tāta udikkhasi;<br>
Asmā nūna te hadayaṃ,<br>
āyasaṃ daḷhabandhanaṃ.<br>
</p>
<p>
<a class="msdiv" id="msdiv2132"></a>
<a class="ms" id="p_23J_3485"></a>
<a class="sc" id="485"></a>
Yo no baddhe na jānāsi,<br>
brāhmaṇena dhanesinā;<br>
Accāyikena luddena,<br>
yo no gāvova sumbhati.<br>
</p>
<p>
<a class="msdiv" id="msdiv2133"></a>
<a class="ms" id="p_23J_3486"></a>
<a class="sc" id="486"></a>
Idheva acchataṃ kaṇhā,<br>
na sā jānāti kismiñci;<br>
Migīva khīrasammattā,<br>
yūthā hīnā pakandati.<br>
</p>
<p>
<a class="msdiv" id="msdiv2134"></a>
<a class="ms" id="p_23J_3487"></a>
<a class="sc" id="487"></a>
Na me idaṃ tathā dukkhaṃ,<br>
labbhā hi pumunā idaṃ;<br>
Yañca ammaṃ na passāmi,<br>
taṃ me dukkhataraṃ ito.<br>
</p>
<p>
<a class="msdiv" id="msdiv2135"></a>
<a class="ms" id="p_23J_3488"></a>
<a class="sc" id="488"></a>
Na me idaṃ tathā dukkhaṃ,<br>
labbhā hi pumunā idaṃ;<br>
Yañca tātaṃ na passāmi,<br>
taṃ me dukkhataraṃ ito.<br>
</p>
<p>
<a class="msdiv" id="msdiv2136"></a>
<a class="ms" id="p_23J_3489"></a>
<a class="sc" id="489"></a>
Sā nūna kapaṇā ammā,<br>
cirarattāya rucchati;<br>
Kaṇhājinaṃ apassantī,<br>
kumāriṃ cārudassaniṃ.<br>
</p>
<p>
<a class="msdiv" id="msdiv2137"></a>
<a class="ms" id="p_23J_3490"></a>
<a class="sc" id="490"></a>
So nūna kapaṇo tāto,<br>
cirarattāya rucchati;<br>
Kaṇhājinaṃ apassanto,<br>
kumāriṃ cārudassaniṃ.<br>
</p>
<p>
<a class="msdiv" id="msdiv2138"></a>
<a class="ms" id="p_23J_3491"></a>
<a class="sc" id="491"></a>
Sā nūna kapaṇā ammā,<br>
ciraṃ rucchati assame;<br>
Kaṇhājinaṃ apassantī,<br>
kumāriṃ cārudassaniṃ.<br>
</p>
<p>
<a class="msdiv" id="msdiv2139"></a>
<a class="ms" id="p_23J_3492"></a>
<a class="sc" id="492"></a>
So nūna kapaṇo tāto,<br>
ciraṃ rucchati assame;<br>
Kaṇhājinaṃ apassanto,<br>
kumāriṃ cārudassaniṃ.<br>
</p>
<p>
<a class="msdiv" id="msdiv2140"></a>
<a class="ms" id="p_23J_3493"></a>
<a class="sc" id="493"></a>
Sā nūna kapaṇā ammā,<br>
cirarattāya rucchati;<br>
Aḍḍharatte va ratte vā,<br>
nadīva avasucchati.<br>
</p>
<p>
<a class="msdiv" id="msdiv2141"></a>
<a class="ms" id="p_23J_3494"></a>
<a class="sc" id="494"></a>
So nūna kapaṇo tāto,<br>
cirarattāya rucchati;<br>
Aḍḍharatte va ratte vā,<br>
nadīva avasucchati.<br>
</p>
<p>
<a class="msdiv" id="msdiv2142"></a>
<a class="ms" id="p_23J_3495"></a>
<a class="sc" id="495"></a>
Ime te jambukā rukkhā,<br>
vedisā sinduvārakā;<br>
Vividhāni rukkhajātāni,<br>
tāni ajja jahāmase.<br>
</p>
<p>
<a class="msdiv" id="msdiv2143"></a>
<a class="ms" id="p_23J_3496"></a>
<a class="sc" id="496"></a>
Assatthā panasā ceme,<br>
nigrodhā ca kapitthanā;<br>
Vividhāni phalajātāni,<br>
tāni ajja jahāmase.<br>
</p>
<p>
<a class="msdiv" id="msdiv2144"></a>
<a class="ms" id="p_23J_3497"></a>
<a class="sc" id="497"></a>
Ime tiṭṭhanti ārāmā,<br>
ayaṃ sītūdakā nadī;<br>
Yatthassu pubbe kīḷāma,<br>
tāni ajja jahāmase.<br>
</p>
<p>
<a class="msdiv" id="msdiv2145"></a>
<a class="ms" id="p_23J_3498"></a>
<a class="sc" id="498"></a>
Vividhāni pupphajātāni,<br>
asmiṃ uparipabbate;<br>
Yānassu pubbe dhārema,<br>
tāni ajja jahāmase.<br>
</p>
<p>
<a class="msdiv" id="msdiv2146"></a>
<a class="ms" id="p_23J_3499"></a>
<a class="sc" id="499"></a>
Vividhāni phalajātāni,<br>
asmiṃ uparipabbate;<br>
Yānassu pubbe bhuñjāma,<br>
tāni ajja jahāmase.<br>
</p>
<p>
<a class="msdiv" id="msdiv2147"></a>
<a class="ms" id="p_23J_3500"></a>
<a class="sc" id="500"></a>
Ime no hatthikā assā,<br>
balībaddā ca no ime;<br>
Yehissu pubbe kīḷāma,<br>
tāni ajja jahāmase”.<br>
</p>
<p>
<a class="msdiv" id="msdiv2148"></a>
<a class="ms" id="p_23J_3501"></a>
<a class="sc" id="501"></a>
Nīyamānā kumārā te,<br>
pitaraṃ etadabravuṃ;<br>
“Ammaṃ ārogyaṃ vajjāsi,<br>
tvañca tāta sukhī bhava.<br>
</p>
<p>
<a class="msdiv" id="msdiv2149"></a>
<a class="ms" id="p_23J_3502"></a>
<a class="sc" id="502"></a>
Ime no hatthikā assā,<br>
balībaddā ca no ime;<br>
Tāni ammāya dajjesi,<br>
sokaṃ tehi vinessati.<br>
</p>
<p>
<a class="msdiv" id="msdiv2150"></a>
<a class="ms" id="p_23J_3503"></a>
<a class="sc" id="503"></a>
Ime no hatthikā assā,<br>
balībaddā ca no ime;<br>
Tāni ammā udikkhantī,<br>
sokaṃ paṭivinessati”.<br>
</p>
<p>
<a class="msdiv" id="msdiv2151"></a>
<a class="ms" id="p_23J_3504"></a>
<a class="sc" id="504"></a>
Tato vessantaro rājā,<br>
dānaṃ datvāna khattiyo;<br>
Paṇṇasālaṃ pavisitvā,<br>
kalunaṃ paridevayi.<br>
</p>
<p>
<a class="msdiv" id="msdiv2152"></a>
<a class="ms" id="p_23J_3505"></a>
<a class="sc" id="505"></a>
“Kaṃ nvajja chātā tasitā,<br>
uparucchanti dārakā;<br>
Sāyaṃ saṃvesanākāle,<br>
ko ne dassati bhojanaṃ.<br>
</p>
<p>
<a class="msdiv" id="msdiv2153"></a>
<a class="ms" id="p_23J_3506"></a>
<a class="sc" id="506"></a>
Kaṃ nvajja chātā tasitā,<br>
uparucchanti dārakā;<br>
Sāyaṃ saṃvesanākāle,<br>
ammā chātamha detha no.<br>
</p>
<p>
<a class="msdiv" id="msdiv2154"></a>
<a class="ms" id="p_23J_3507"></a>
<a class="sc" id="507"></a>
Kathaṃ nu pathaṃ gacchanti,<br>
pattikā anupāhanā;<br>
Santā sūnehi pādehi,<br>
ko ne hatthe gahessati.<br>
</p>
<p>
<a class="msdiv" id="msdiv2155"></a>
<a class="ms" id="p_23J_3508"></a>
<a class="sc" id="508"></a>
Kathaṃ nu so na lajjeyya,<br>
sammukhā paharaṃ mama;<br>
Adūsakānaṃ puttānaṃ,<br>
alajjī vata brāhmaṇo.<br>
</p>
<p>
<a class="msdiv" id="msdiv2156"></a>
<a class="ms" id="p_23J_3509"></a>
<a class="sc" id="509"></a>
Yopi me dāsidāsassa,<br>
añño vā pana pesiyo;<br>
Tassāpi suvihīnassa,<br>
ko lajjī paharissati.<br>
</p>
<p>
<a class="msdiv" id="msdiv2157"></a>
<a class="ms" id="p_23J_3510"></a>
<a class="sc" id="510"></a>
Vārijasseva me sato,<br>
baddhassa kumināmukhe;<br>
Akkosati paharati,<br>
piye putte apassato.<br>
</p>
<p>
<a class="msdiv" id="msdiv2158"></a>
<a class="ms" id="p_23J_3511"></a>
<a class="sc" id="511"></a>
Adu cāpaṃ gahetvāna,<br>
khaggaṃ bandhiya vāmato;<br>
Ānessāmi sake putte,<br>
puttānañhi vadho dukho.<br>
</p>
<p>
<a class="msdiv" id="msdiv2159"></a>
<a class="ms" id="p_23J_3512"></a>
<a class="sc" id="512"></a>
Aṭṭhānametaṃ dukkharūpaṃ,<br>
Yaṃ kumārā vihaññare;<br>
Satañca dhammamaññāya,<br>
Ko datvā anutappati”.<br>
</p>
<p>
<a class="msdiv" id="msdiv2160"></a>
<a class="ms" id="p_23J_3513"></a>
<a class="sc" id="513"></a>
“Saccaṃ kirevamāhaṃsu,<br>
narā ekacciyā idha;<br>
Yassa natthi sakā mātā,<br>
yathā natthi tatheva so.<br>
</p>
<p>
<a class="msdiv" id="msdiv2161"></a>
<a class="ms" id="p_23J_3514"></a>
<a class="sc" id="514"></a>
Ehi kaṇhe marissāma,<br>
natthattho jīvitena no;<br>
Dinnamhāti janindena,<br>
brāhmaṇassa dhanesino;<br>
Accāyikassa luddassa,<br>
yo no gāvova sumbhati.<br>
</p>
<p>
<a class="msdiv" id="msdiv2162"></a>
<a class="ms" id="p_23J_3515"></a>
<a class="sc" id="515"></a>
Ime te jambukā rukkhā,<br>
vedisā sinduvārakā;<br>
Vividhāni rukkhajātāni,<br>
tāni kaṇhe jahāmase.<br>
</p>
<p>
<a class="msdiv" id="msdiv2163"></a>
<a class="ms" id="p_23J_3516"></a>
<a class="sc" id="516"></a>
Assatthā panasā ceme,<br>
nigrodhā ca kapitthanā;<br>
Vividhāni phalajātāni,<br>
tāni kaṇhe jahāmase.<br>
</p>
<p>
<a class="msdiv" id="msdiv2164"></a>
<a class="ms" id="p_23J_3517"></a>
<a class="sc" id="517"></a>
Ime tiṭṭhanti ārāmā,<br>
ayaṃ sītūdakā nadī;<br>
Yatthassu pubbe kīḷāma,<br>
tāni kaṇhe jahāmase.<br>
</p>
<p>
<a class="msdiv" id="msdiv2165"></a>
<a class="ms" id="p_23J_3518"></a>
<a class="sc" id="518"></a>
Vividhāni pupphajātāni,<br>
asmiṃ uparipabbate;<br>
Yānassu pubbe dhārema,<br>
tāni kaṇhe jahāmase.<br>
</p>
<p>
<a class="msdiv" id="msdiv2166"></a>
<a class="ms" id="p_23J_3519"></a>
<a class="sc" id="519"></a>
Vividhāni phalajātāni,<br>
asmiṃ uparipabbate;<br>
Yānassu pubbe bhuñjāma,<br>
tāni kaṇhe jahāmase.<br>
</p>
<p>
<a class="msdiv" id="msdiv2167"></a>
<a class="ms" id="p_23J_3520"></a>
<a class="sc" id="520"></a>
Ime no hatthikā assā,<br>
balībaddā ca no ime;<br>
Yehissu pubbe kīḷāma,<br>
tāni kaṇhe jahāmase”.<br>
</p>
<p>
<a class="msdiv" id="msdiv2168"></a>
<a class="ms" id="p_23J_3521"></a>
<a class="sc" id="521"></a>
Nīyamānā kumārā te,<br>
brāhmaṇassa pamuñciya;<br>
Tena tena padhāviṃsu,<br>
jālī kaṇhājinā cubho.<br>
</p>
<p>
<a class="msdiv" id="msdiv2169"></a>
<a class="ms" id="p_23J_3522"></a>
<a class="sc" id="522"></a>
Tato so rajjumādāya,<br>
daṇḍañcādāya brāhmaṇo;<br>
Ākoṭayanto te neti,<br>
sivirājassa pekkhato.<br>
</p>
<p>
<a class="msdiv" id="msdiv2170"></a>
<a class="ms" id="p_23J_3523"></a>
<a class="sc" id="523"></a>
Taṃ taṃ kaṇhājināvoca,<br>
“ayaṃ maṃ tāta brāhmaṇo;<br>
Laṭṭhiyā paṭikoṭeti,<br>
ghare jātaṃva dāsiyaṃ.<br>
</p>
<p>
<a class="msdiv" id="msdiv2171"></a>
<a class="ms" id="p_23J_3524"></a>
<a class="sc" id="524"></a>
Na cāyaṃ brāhmaṇo tāta,<br>
dhammikā honti brāhmaṇā;<br>
Yakkho brāhmaṇavaṇṇena,<br>
khādituṃ tāta neti no;<br>
Nīyamāne pisācena,<br>
kiṃ nu tāta udikkhasi”.<br>
</p>
<p>
<a class="msdiv" id="msdiv2172"></a>
<a class="ms" id="p_23J_3525"></a>
<a class="sc" id="525"></a>
“Ime no pādakā dukkhā,<br>
dīgho caddhā suduggamo;<br>
Nīce colambate sūriyo,<br>
brāhmaṇo ca dhāreti no.<br>
</p>
<p>
<a class="msdiv" id="msdiv2173"></a>
<a class="ms" id="p_23J_3526"></a>
<a class="sc" id="526"></a>
Okandāmase bhūtāni,<br>
pabbatāni vanāni ca;<br>
Sarassa sirasā vandāma,<br>
supatitthe ca āpake.<br>
</p>
<p>
<a class="msdiv" id="msdiv2174"></a>
<a class="ms" id="p_23J_3527"></a>
<a class="sc" id="527"></a>
Tiṇalatāni osadhyo,<br>
pabbatāni vanāni ca;<br>
Ammaṃ ārogyaṃ vajjātha,<br>
ayaṃ no neti brāhmaṇo.<br>
</p>
<p>
<a class="msdiv" id="msdiv2175"></a>
<a class="ms" id="p_23J_3528"></a>
<a class="sc" id="528"></a>
Vajjantu bhonto ammañca,<br>
Maddiṃ asmāka mātaraṃ;<br>
Sace anupatitukāmāsi,<br>
Khippaṃ anupatiyāsi no.<br>
</p>
<p>
<a class="msdiv" id="msdiv2176"></a>
<a class="ms" id="p_23J_3529"></a>
<a class="sc" id="529"></a>
Ayaṃ ekapadī eti,<br>
ujuṃ gacchati assamaṃ;<br>
Tamevānupateyyāsi,<br>
api passesi ne lahuṃ.<br>
</p>
<p>
<a class="msdiv" id="msdiv2177"></a>
<a class="ms" id="p_23J_3530"></a>
<a class="sc" id="530"></a>
Aho vata re jaṭinī,<br>
vanamūlaphalahārike;<br>
Suññaṃ disvāna assamaṃ,<br>
taṃ te dukkhaṃ bhavissati.<br>
</p>
<p>
<a class="msdiv" id="msdiv2178"></a>
<a class="ms" id="p_23J_3531"></a>
<a class="sc" id="531"></a>
Ativelaṃ nu ammāya,<br>
uñchā laddho anappako;<br>
Yā no baddhe na jānāsi,<br>
brāhmaṇena dhanesinā.<br>
</p>
<p>
<a class="msdiv" id="msdiv2179"></a>
<a class="ms" id="p_23J_3532"></a>
<a class="sc" id="532"></a>
Accāyikena luddena,<br>
yo no gāvova sumbhati;<br>
Apajja ammaṃ passemu,<br>
sāyaṃ uñchāto āgataṃ.<br>
</p>
<p>
<a class="msdiv" id="msdiv2180"></a>
<a class="ms" id="p_23J_3533"></a>
<a class="sc" id="533"></a>
Dajjā ammā brāhmaṇassa,<br>
phalaṃ khuddena missitaṃ;<br>
Tadāyaṃ asito dhāto,<br>
na bāḷhaṃ dhārayeyya no.<br>
</p>
<p>
<a class="msdiv" id="msdiv2181"></a>
<a class="ms" id="p_23J_3534"></a>
<a class="sc" id="534"></a>
Sūnā ca vata no pādā,<br>
bāḷhaṃ dhāreti brāhmaṇo;<br>
Iti tattha vilapiṃsu,<br>
kumārā mātugiddhino”.<br>
</p>
</blockquote>
<p class="endsutta">
<a class="ms" id="p_23J_3535"></a>
<a class="sc" id="535"></a>
Dārakapabbaṃ nāma.</p>
<h2> Maddīpabba</h2>
<blockquote class="gatha">
<p>
<a class="msdiv" id="msdiv2182"></a>
<a class="ms" id="p_23J_3536"></a>
<a class="sc" id="536"></a>
Tesaṃ lālappitaṃ sutvā,<br>
tayo vāḷā vane migā;<br>
Sīho byaggho ca dīpi ca,<br>
idaṃ vacanamabravuṃ.<br>
</p>
<p>
<a class="msdiv" id="msdiv2183"></a>
<a class="ms" id="p_23J_3537"></a>
<a class="sc" id="537"></a>
“Mā heva no rājaputtī,<br>
sāyaṃ uñchāto āgamā;<br>
Mā hevamhāka nibbhoge,<br>
heṭhayittha vane migā.<br>
</p>
<p>
<a class="msdiv" id="msdiv2184"></a>
<a class="ms" id="p_23J_3538"></a>
<a class="sc" id="538"></a>
Sīho ce naṃ viheṭheyya,<br>
byaggho dīpi ca lakkhaṇaṃ;<br>
Neva jālīkumārassa,<br>
kuto kaṇhājinā siyā;<br>
Ubhayeneva jīyetha,<br>
patiṃ putte ca lakkhaṇā”.<br>
</p>
<p>
<a class="msdiv" id="msdiv2185"></a>
<a class="ms" id="p_23J_3539"></a>
<a class="sc" id="539"></a>
“Khaṇittikaṃ me patitaṃ,<br>
dakkhiṇakkhi ca phandati;<br>
Aphalā phalino rukkhā,<br>
sabbā muyhanti me disā”.<br>
</p>
<p>
<a class="msdiv" id="msdiv2186"></a>
<a class="ms" id="p_23J_3540"></a>
<a class="sc" id="540"></a>
Tassā sāyanhakālasmiṃ,<br>
assamāgamanaṃ pati;<br>
Atthaṅgatamhi sūriye,<br>
vāḷā panthe upaṭṭhahuṃ.<br>
</p>
<p>
<a class="msdiv" id="msdiv2187"></a>
<a class="ms" id="p_23J_3541"></a>
<a class="sc" id="541"></a>
“Nīce colambate sūriyo,<br>
dūre ca vata assamo;<br>
Yañca nesaṃ ito hassaṃ,<br>
taṃ te bhuñjeyyu bhojanaṃ.<br>
</p>
<p>
<a class="msdiv" id="msdiv2188"></a>
<a class="ms" id="p_23J_3542"></a>
<a class="sc" id="542"></a>
So nūna khattiyo eko,<br>
paṇṇasālāya acchati;<br>
Tosento dārake chāte,<br>
mamaṃ disvā anāyatiṃ.<br>
</p>
<p>
<a class="msdiv" id="msdiv2189"></a>
<a class="ms" id="p_23J_3543"></a>
<a class="sc" id="543"></a>
Te nūna puttakā mayhaṃ,<br>
kapaṇāya varākiyā;<br>
Sāyaṃ saṃvesanākāle,<br>
khīrapītāva acchare.<br>
</p>
<p>
<a class="msdiv" id="msdiv2190"></a>
<a class="ms" id="p_23J_3544"></a>
<a class="sc" id="544"></a>
Te nūna puttakā mayhaṃ,<br>
kapaṇāya varākiyā;<br>
Sāyaṃ saṃvesanākāle,<br>
vāripītāva acchare.<br>
</p>
<p>
<a class="msdiv" id="msdiv2191"></a>
<a class="ms" id="p_23J_3545"></a>
<a class="sc" id="545"></a>
Te nūna puttakā mayhaṃ,<br>
kapaṇāya varākiyā;<br>
Paccuggatā maṃ tiṭṭhanti,<br>
vacchā bālāva mātaraṃ.<br>
</p>
<p>
<a class="msdiv" id="msdiv2192"></a>
<a class="ms" id="p_23J_3546"></a>
<a class="sc" id="546"></a>
Te nūna puttakā mayhaṃ,<br>
kapaṇāya varākiyā;<br>
Paccuggatā maṃ tiṭṭhanti,<br>
haṃsāvuparipallale.<br>
</p>
<p>
<a class="msdiv" id="msdiv2193"></a>
<a class="ms" id="p_23J_3547"></a>
<a class="sc" id="547"></a>
Te nūna puttakā mayhaṃ,<br>
kapaṇāya varākiyā;<br>
Paccuggatā maṃ tiṭṭhanti,<br>
assamassāvidūrato.<br>
</p>
<p>
<a class="msdiv" id="msdiv2194"></a>
<a class="ms" id="p_23J_3548"></a>
<a class="sc" id="548"></a>
Ekāyano ekapatho,<br>
sarā sobbhā ca passato;<br>
Aññaṃ maggaṃ na passāmi,<br>
yena gaccheyya assamaṃ.<br>
</p>
<p>
<a class="msdiv" id="msdiv2195"></a>
<a class="ms" id="p_23J_3549"></a>
<a class="sc" id="549"></a>
Migā namatthu rājāno,<br>
kānanasmiṃ mahabbalā;<br>
Dhammena bhātaro hotha,<br>
maggaṃ me detha yācitā.<br>
</p>
<p>
<a class="msdiv" id="msdiv2196"></a>
<a class="ms" id="p_23J_3550"></a>
<a class="sc" id="550"></a>
Avaruddhassāhaṃ bhariyā,<br>
rājaputtassa sirīmato;<br>
Tañcāhaṃ nātimaññāmi,<br>
rāmaṃ sītāvanubbatā.<br>
</p>
<p>
<a class="msdiv" id="msdiv2197"></a>
<a class="ms" id="p_23J_3551"></a>
<a class="sc" id="551"></a>
Tumhe ca putte passatha,<br>
sāyaṃ saṃvesanaṃ pati;<br>
Ahañca putte passeyyaṃ,<br>
jāliṃ kaṇhājinaṃ cubho.<br>
</p>
<p>
<a class="msdiv" id="msdiv2198"></a>
<a class="ms" id="p_23J_3552"></a>
<a class="sc" id="552"></a>
Bahuñcidaṃ mūlaphalaṃ,<br>
bhakkho cāyaṃ anappako;<br>
Tato upaḍḍhaṃ dassāmi,<br>
maggaṃ me detha yācitā.<br>
</p>
<p>
<a class="msdiv" id="msdiv2199"></a>
<a class="ms" id="p_23J_3553"></a>
<a class="sc" id="553"></a>
Rājaputtī ca no mātā,<br>
rājaputto ca no pitā;<br>
Dhammena bhātaro hotha,<br>
maggaṃ me detha yācitā”.<br>
</p>
<p>
<a class="msdiv" id="msdiv2200"></a>
<a class="ms" id="p_23J_3554"></a>
<a class="sc" id="554"></a>
Tassā lālappamānāya,<br>
bahuṃ kāruññasañhitaṃ;<br>
Sutvā nelapatiṃ vācaṃ,<br>
vāḷā panthā apakkamuṃ.<br>
</p>
<p>
<a class="msdiv" id="msdiv2201"></a>
<a class="ms" id="p_23J_3555"></a>
<a class="sc" id="555"></a>
“Imamhi naṃ padesamhi,<br>
puttakā paṃsukuṇṭhitā;<br>
Paccuggatā maṃ tiṭṭhanti,<br>
vacchā bālāva mātaraṃ.<br>
</p>
<p>
<a class="msdiv" id="msdiv2202"></a>
<a class="ms" id="p_23J_3556"></a>
<a class="sc" id="556"></a>
Imamhi naṃ padesamhi,<br>
puttakā paṃsukuṇṭhitā;<br>
Paccuggatā maṃ tiṭṭhanti,<br>
haṃsāvuparipallale.<br>
</p>
<p>
<a class="msdiv" id="msdiv2203"></a>
<a class="ms" id="p_23J_3557"></a>
<a class="sc" id="557"></a>
Imamhi naṃ padesamhi,<br>
puttakā paṃsukuṇṭhitā;<br>
Paccuggatā maṃ tiṭṭhanti,<br>
assamassāvidūrato.<br>
</p>
<p>
<a class="msdiv" id="msdiv2204"></a>
<a class="ms" id="p_23J_3558"></a>
<a class="sc" id="558"></a>
Dve migā viya ukkaṇṇā,<br>
samantā mabhidhāvino;<br>
Ānandino pamuditā,<br>
vaggamānāva kampare;<br>
Tyajja putte na passāmi,<br>
jāliṃ kaṇhājinaṃ cubho.<br>
</p>
<p>
<a class="msdiv" id="msdiv2205"></a>
<a class="ms" id="p_23J_3559"></a>
<a class="sc" id="559"></a>
Chakalīva migī chāpaṃ,<br>
pakkhī muttāva pañjarā;<br>
Ohāya putte nikkhamiṃ,<br>
sīhīvāmisagiddhinī;<br>
Tyajja putte na passāmi,<br>
jāliṃ kaṇhājinaṃ cubho.<br>
</p>
<p>
<a class="msdiv" id="msdiv2206"></a>
<a class="ms" id="p_23J_3560"></a>
<a class="sc" id="560"></a>
Idaṃ nesaṃ padakkantaṃ,<br>
nāgānamiva pabbate;<br>
Citakā parikiṇṇāyo,<br>
assamassāvidūrato;<br>
Tyajja putte na passāmi,<br>
jāliṃ kaṇhājinaṃ cubho.<br>
</p>
<p>
<a class="msdiv" id="msdiv2207"></a>
<a class="ms" id="p_23J_3561"></a>
<a class="sc" id="561"></a>
Vālikāyapi okiṇṇā,<br>
puttakā paṃsukuṇṭhitā;<br>
Samantā mabhidhāvanti,<br>
te na passāmi dārake.<br>
</p>
<p>
<a class="msdiv" id="msdiv2208"></a>
<a class="ms" id="p_23J_3562"></a>
<a class="sc" id="562"></a>
Ye maṃ pure paccuṭṭhenti,<br>
araññā dūramāyatiṃ;<br>
Tyajja putte na passāmi,<br>
jāliṃ kaṇhājinaṃ cubho.<br>
</p>
<p>
<a class="msdiv" id="msdiv2209"></a>
<a class="ms" id="p_23J_3563"></a>
<a class="sc" id="563"></a>
Chakaliṃva migiṃ chāpā,<br>
paccuggantuna mātaraṃ;<br>
Dūre maṃ pavilokenti,<br>
te na passāmi dārake.<br>
</p>
<p>
<a class="msdiv" id="msdiv2210"></a>
<a class="ms" id="p_23J_3564"></a>
<a class="sc" id="564"></a>
Idaṃ nesaṃ kīḷanakaṃ,<br>
patitaṃ paṇḍubeḷuvaṃ;<br>
Tyajja putte na passāmi,<br>
jāliṃ kaṇhājinaṃ cubho.<br>
</p>
<p>
<a class="msdiv" id="msdiv2211"></a>
<a class="ms" id="p_23J_3565"></a>
<a class="sc" id="565"></a>
Thanā ca mayhime pūrā,<br>
uro ca sampadālati;<br>
Tyajja putte na passāmi,<br>
jāliṃ kaṇhājinaṃ cubho.<br>
</p>
<p>
<a class="msdiv" id="msdiv2212"></a>
<a class="ms" id="p_23J_3566"></a>
<a class="sc" id="566"></a>
Ucchaṅgeko vicināti,<br>
thanamekāvalambati;<br>
Tyajja putte na passāmi,<br>
jāliṃ kaṇhājinaṃ cubho.<br>
</p>
<p>
<a class="msdiv" id="msdiv2213"></a>
<a class="ms" id="p_23J_3567"></a>
<a class="sc" id="567"></a>
Yassu sāyanhasamayaṃ,<br>
puttakā paṃsukuṇṭhitā;<br>
Ucchaṅge me vivattanti,<br>
te na passāmi dārake.<br>
</p>
<p>
<a class="msdiv" id="msdiv2214"></a>
<a class="ms" id="p_23J_3568"></a>
<a class="sc" id="568"></a>
Ayaṃ so assamo pubbe,<br>
samajjo paṭibhāti maṃ;<br>
Tyajja putte apassantyā,<br>
bhamate viya assamo.<br>
</p>
<p>
<a class="msdiv" id="msdiv2215"></a>
<a class="ms" id="p_23J_3569"></a>
<a class="sc" id="569"></a>
Kimidaṃ appasaddova,<br>
assamo paṭibhāti maṃ;<br>
Kākolāpi na vassanti,<br>
matā me nūna dārakā.<br>
</p>
<p>
<a class="msdiv" id="msdiv2216"></a>
<a class="ms" id="p_23J_3570"></a>
<a class="sc" id="570"></a>
Kimidaṃ appasaddova,<br>
assamo paṭibhāti maṃ;<br>
Sakuṇāpi na vassanti,<br>
matā me nūna dārakā.<br>
</p>
<p>
<a class="msdiv" id="msdiv2217"></a>
<a class="ms" id="p_23J_3571"></a>
<a class="sc" id="571"></a>
Kimidaṃ tuṇhibhūtosi,<br>
api ratteva me mano;<br>
Kākolāpi na vassanti,<br>
matā me nūna dārakā.<br>
</p>
<p>
<a class="msdiv" id="msdiv2218"></a>
<a class="ms" id="p_23J_3572"></a>
<a class="sc" id="572"></a>
Kimidaṃ tuṇhibhūtosi,<br>
api ratteva me mano;<br>
Sakuṇāpi na vassanti,<br>
matā me nūna dārakā.<br>
</p>
<p>
<a class="msdiv" id="msdiv2219"></a>
<a class="ms" id="p_23J_3573"></a>
<a class="sc" id="573"></a>
Kacci nu me ayyaputta,<br>
migā khādiṃsu dārake;<br>
Araññe iriṇe vivane,<br>
kena nītā me dārakā.<br>
</p>
<p>
<a class="msdiv" id="msdiv2220"></a>
<a class="ms" id="p_23J_3574"></a>
<a class="sc" id="574"></a>
Adu te pahitā dūtā,<br>
adu suttā piyaṃvadā;<br>
Adu bahi no nikkhantā,<br>
khiḍḍāsu pasutā nu te.<br>
</p>
<p>
<a class="msdiv" id="msdiv2221"></a>
<a class="ms" id="p_23J_3575"></a>
<a class="sc" id="575"></a>
Nevāsaṃ kesā dissanti,<br>
hatthapādā ca jālino;<br>
Sakuṇānañca opāto,<br>
kena nītā me dārakā.<br>
</p>
<p>
<a class="msdiv" id="msdiv2222"></a>
<a class="ms" id="p_23J_3576"></a>
<a class="sc" id="576"></a>
Idaṃ tato dukkhataraṃ,<br>
sallaviddho yathā vaṇo;<br>
Tyajja putte na passāmi,<br>
jāliṃ kaṇhājinaṃ cubho.<br>
</p>
<p>
<a class="msdiv" id="msdiv2223"></a>
<a class="ms" id="p_23J_3577"></a>
<a class="sc" id="577"></a>
Idampi dutiyaṃ sallaṃ,<br>
kampeti hadayaṃ mama;<br>
Yañca putte na passāmi,<br>
tvañca maṃ nābhibhāsasi.<br>
</p>
<p>
<a class="msdiv" id="msdiv2224"></a>
<a class="ms" id="p_23J_3578"></a>
<a class="sc" id="578"></a>
Ajjeva me imaṃ rattiṃ,<br>
rājaputta na saṃsasi;<br>
Maññe okkantasantaṃ maṃ,<br>
pāto dakkhisi no mataṃ”.<br>
</p>
<p>
<a class="msdiv" id="msdiv2225"></a>
<a class="ms" id="p_23J_3579"></a>
<a class="sc" id="579"></a>
“Nūna maddī varārohā,<br>
rājaputtī yasassinī;<br>
Pāto gatāsi uñchāya,<br>
kimidaṃ sāyamāgatā”.<br>
</p>
<p>
<a class="msdiv" id="msdiv2226"></a>
<a class="ms" id="p_23J_3580"></a>
<a class="sc" id="580"></a>
“Nanu tvaṃ saddamassosi,<br>
ye saraṃ pātumāgatā;<br>
Sīhassapi nadantassa,<br>
byagghassa ca nikujjitaṃ.<br>
</p>
<p>
<a class="msdiv" id="msdiv2227"></a>
<a class="ms" id="p_23J_3581"></a>
<a class="sc" id="581"></a>
Ahu pubbanimittaṃ me,<br>
vicarantyā brahāvane;<br>
Khaṇitto me hatthā patito,<br>
uggīvañcāpi aṃsato.<br>
</p>
<p>
<a class="msdiv" id="msdiv2228"></a>
<a class="ms" id="p_23J_3582"></a>
<a class="sc" id="582"></a>
Tadāhaṃ byathitā bhītā,<br>
puthu katvāna pañjaliṃ;<br>
Sabbadisā namassissaṃ,<br>
api sotthi ito siyā.<br>
</p>
<p>
<a class="msdiv" id="msdiv2229"></a>
<a class="ms" id="p_23J_3583"></a>
<a class="sc" id="583"></a>
Mā heva no rājaputto,<br>
hato sīhena dīpinā;<br>
Dārakā vā parāmaṭṭhā,<br>
acchakokataracchihi.<br>
</p>
<p>
<a class="msdiv" id="msdiv2230"></a>
<a class="ms" id="p_23J_3584"></a>
<a class="sc" id="584"></a>
Sīho byaggho ca dīpi ca,<br>
tayo vāḷā vane migā;<br>
Te maṃ pariyāvaruṃ maggaṃ,<br>
tena sāyamhi āgatā.<br>
</p>
<p>
<a class="msdiv" id="msdiv2231"></a>
<a class="ms" id="p_23J_3585"></a>
<a class="sc" id="585"></a>
Ahaṃ patiñca putte ca,<br>
āceramiva māṇavo;<br>
Anuṭṭhitā divārattiṃ,<br>
jaṭinī brahmacārinī.<br>
</p>
<p>
<a class="msdiv" id="msdiv2232"></a>
<a class="ms" id="p_23J_3586"></a>
<a class="sc" id="586"></a>
Ajināni paridahitvā,<br>
vanamūlaphalahāriyā;<br>
Vicarāmi divārattiṃ,<br>
tumhaṃ kāmā hi puttakā.<br>
</p>
<p>
<a class="msdiv" id="msdiv2233"></a>
<a class="ms" id="p_23J_3587"></a>
<a class="sc" id="587"></a>
Ahaṃ suvaṇṇahaliddiṃ,<br>
ābhataṃ paṇḍubeḷuvaṃ;<br>
Rukkhapakkāni cāhāsiṃ,<br>
ime vo putta kīḷanā.<br>
</p>
<p>
<a class="msdiv" id="msdiv2234"></a>
<a class="ms" id="p_23J_3588"></a>
<a class="sc" id="588"></a>
Imaṃ mūlāḷivattakaṃ,<br>
sālukaṃ ciñcabhedakaṃ;<br>
Bhuñja khuddehi saṃyuttaṃ,<br>
saha puttehi khattiya.<br>
</p>
<p>
<a class="msdiv" id="msdiv2235"></a>
<a class="ms" id="p_23J_3589"></a>
<a class="sc" id="589"></a>
Padumaṃ jālino dehi,<br>
kumudañca kumāriyā;<br>
Māline passa naccante,<br>
sivi puttāni avhaya.<br>
</p>
<p>
<a class="msdiv" id="msdiv2236"></a>
<a class="ms" id="p_23J_3590"></a>
<a class="sc" id="590"></a>
Tato kaṇhājināyapi,<br>
nisāmehi rathesabha;<br>
Mañjussarāya vagguyā,<br>
assamaṃ upayantiyā.<br>
</p>
<p>
<a class="msdiv" id="msdiv2237"></a>
<a class="ms" id="p_23J_3591"></a>
<a class="sc" id="591"></a>
Samānasukhadukkhamhā,<br>
raṭṭhā pabbājitā ubho;<br>
Api sivi putte passesi,<br>
jāliṃ kaṇhājinaṃ cubho.<br>
</p>
<p>
<a class="msdiv" id="msdiv2238"></a>
<a class="ms" id="p_23J_3592"></a>
<a class="sc" id="592"></a>
Samaṇe brāhmaṇe nūna,<br>
brahmacariyaparāyaṇe;<br>
Ahaṃ loke abhissapiṃ,<br>
sīlavante bahussute;<br>
Tyajja putte na passāmi,<br>
jāliṃ kaṇhājinaṃ cubho.<br>
</p>
<p>
<a class="msdiv" id="msdiv2239"></a>
<a class="ms" id="p_23J_3593"></a>
<a class="sc" id="593"></a>
Ime te jambukā rukkhā,<br>
vedisā sinduvārakā;<br>
Vividhāni rukkhajātāni,<br>
te kumārā na dissare.<br>
</p>
<p>
<a class="msdiv" id="msdiv2240"></a>
<a class="ms" id="p_23J_3594"></a>
<a class="sc" id="594"></a>
Assatthā panasā ceme,<br>
nigrodhā ca kapitthanā;<br>
Vividhāni phalajātāni,<br>
te kumārā na dissare.<br>
</p>
<p>
<a class="msdiv" id="msdiv2241"></a>
<a class="ms" id="p_23J_3595"></a>
<a class="sc" id="595"></a>
Ime tiṭṭhanti ārāmā,<br>
ayaṃ sītūdakā nadī;<br>
Yatthassu pubbe kīḷiṃsu,<br>
te kumārā na dissare.<br>
</p>
<p>
<a class="msdiv" id="msdiv2242"></a>
<a class="ms" id="p_23J_3596"></a>
<a class="sc" id="596"></a>
Vividhāni pupphajātāni,<br>
asmiṃ uparipabbate;<br>
Yānassu pubbe dhāriṃsu,<br>
te kumārā na dissare.<br>
</p>
<p>
<a class="msdiv" id="msdiv2243"></a>
<a class="ms" id="p_23J_3597"></a>
<a class="sc" id="597"></a>
Vividhāni phalajātāni,<br>
asmiṃ uparipabbate;<br>
Yānassu pubbe bhuñjiṃsu,<br>
te kumārā na dissare.<br>
</p>
<p>
<a class="msdiv" id="msdiv2244"></a>
<a class="ms" id="p_23J_3598"></a>
<a class="sc" id="598"></a>
Ime te hatthikā assā,<br>
balībaddā ca te ime;<br>
Yehissu pubbe kīḷiṃsu,<br>
te kumārā na dissare.<br>
</p>
<p>
<a class="msdiv" id="msdiv2245"></a>
<a class="ms" id="p_23J_3599"></a>
<a class="sc" id="599"></a>
Ime sāmā sasolūkā,<br>
bahukā kadalīmigā;<br>
Yehissu pubbe kīḷiṃsu,<br>
te kumārā na dissare.<br>
</p>
<p>
<a class="msdiv" id="msdiv2246"></a>
<a class="ms" id="p_23J_3600"></a>
<a class="sc" id="600"></a>
Ime haṃsā ca koñcā ca,<br>
mayūrā citrapekhuṇā;<br>
Yehissu pubbe kīḷiṃsu,<br>
te kumārā na dissare.<br>
</p>
<p>
<a class="msdiv" id="msdiv2247"></a>
<a class="ms" id="p_23J_3601"></a>
<a class="sc" id="601"></a>
Imā tā vanagumbāyo,<br>
pupphitā sabbakālikā;<br>
Yatthassu pubbe kīḷiṃsu,<br>
te kumārā na dissare.<br>
</p>
<p>
<a class="msdiv" id="msdiv2248"></a>
<a class="ms" id="p_23J_3602"></a>
<a class="sc" id="602"></a>
Imā tā pokkharaṇī rammā,<br>
cakkavākūpakūjitā;<br>
Mandālakehi sañchannā,<br>
padumuppalakehi ca;<br>
Yatthassu pubbe kīḷiṃsu,<br>
te kumārā na dissare.<br>
</p>
<p>
<a class="msdiv" id="msdiv2249"></a>
<a class="ms" id="p_23J_3603"></a>
<a class="sc" id="603"></a>
Na te kaṭṭhāni bhinnāni,<br>
na te udakamāhaṭaṃ;<br>
Aggipi te na hāpito,<br>
kiṃ nu mandova jhāyasi.<br>
</p>
<p>
<a class="msdiv" id="msdiv2250"></a>
<a class="ms" id="p_23J_3604"></a>
<a class="sc" id="604"></a>
Piyo piyena saṅgamma,<br>
samo me byapahaññati;<br>
Tyajja putte na passāmi,<br>
jāliṃ kaṇhājinaṃ cubho.<br>
</p>
<p>
<a class="msdiv" id="msdiv2251"></a>
<a class="ms" id="p_23J_3605"></a>
<a class="sc" id="605"></a>
Na kho no deva passāmi,<br>
yena te nīhatā matā;<br>
Kākolāpi na vassanti,<br>
matā me nūna dārakā.<br>
</p>
<p>
<a class="msdiv" id="msdiv2252"></a>
<a class="ms" id="p_23J_3606"></a>
<a class="sc" id="606"></a>
Na kho no deva passāmi,<br>
yena te nīhatā matā;<br>
Sakuṇāpi na vassanti,<br>
matā me nūna dārakā”.<br>
</p>
<p>
<a class="msdiv" id="msdiv2253"></a>
<a class="ms" id="p_23J_3607"></a>
<a class="sc" id="607"></a>
Sā tattha paridevitvā,<br>
pabbatāni vanāni ca;<br>
Punadevassamaṃ gantvā,<br>
rodi sāmikasantike.<br>
</p>
<p>
<a class="msdiv" id="msdiv2254"></a>
<a class="ms" id="p_23J_3608"></a>
<a class="sc" id="608"></a>
“Na kho no deva passāmi,<br>
yena te nīhatā matā;<br>
Kākolāpi na vassanti,<br>
matā me nūna dārakā.<br>
</p>
<p>
<a class="msdiv" id="msdiv2255"></a>
<a class="ms" id="p_23J_3609"></a>
<a class="sc" id="609"></a>
Na kho no deva passāmi,<br>
yena te nīhatā matā;<br>
Sakuṇāpi na vassanti,<br>
matā me nūna dārakā.<br>
</p>
<p>
<a class="msdiv" id="msdiv2256"></a>
<a class="ms" id="p_23J_3610"></a>
<a class="sc" id="610"></a>
Na kho no deva passāmi,<br>
yena te nīhatā matā;<br>
Vicarantī rukkhamūlesu,<br>
pabbatesu guhāsu ca”.<br>
</p>
<p>
<a class="msdiv" id="msdiv2257"></a>
<a class="ms" id="p_23J_3611"></a>
<a class="sc" id="611"></a>
Iti maddī varārohā,<br>
rājaputtī yasassinī;<br>
Bāhā paggayha kanditvā,<br>
tattheva patitā chamā.<br>
</p>
<p>
<a class="msdiv" id="msdiv2258"></a>
<a class="ms" id="p_23J_3612"></a>
<a class="sc" id="612"></a>
Tamajjhapattaṃ rājaputtiṃ,<br>
udakenābhisiñcatha;<br>
Assatthaṃ naṃ viditvāna,<br>
atha naṃ etadabravi.<br>
</p>
<p>
<a class="msdiv" id="msdiv2259"></a>
<a class="ms" id="p_23J_3613"></a>
<a class="sc" id="613"></a>
“Ādiyeneva te maddi,<br>
dukkhaṃ nakkhātumicchisaṃ;<br>
Daliddo yācako vuḍḍho,<br>
brāhmaṇo gharamāgato.<br>
</p>
<p>
<a class="msdiv" id="msdiv2260"></a>
<a class="ms" id="p_23J_3614"></a>
<a class="sc" id="614"></a>
Tassa dinnā mayā puttā,<br>
maddi mā bhāyi assasa;<br>
Maṃ passa maddi mā putte,<br>
mā bāḷhaṃ paridevasi;<br>
Lacchāma putte jīvantā,<br>
arogā ca bhavāmase.<br>
</p>
<p>
<a class="msdiv" id="msdiv2261"></a>
<a class="ms" id="p_23J_3615"></a>
<a class="sc" id="615"></a>
Putte pasuñca dhaññañca,<br>
yañca aññaṃ ghare dhanaṃ;<br>
Dajjā sappuriso dānaṃ,<br>
disvā yācakamāgataṃ;<br>
Anumodāhi me maddi,<br>
puttake dānamuttamaṃ”.<br>
</p>
<p>
<a class="msdiv" id="msdiv2262"></a>
<a class="ms" id="p_23J_3616"></a>
<a class="sc" id="616"></a>
“Anumodāmi te deva,<br>
puttake dānamuttamaṃ;<br>
Datvā cittaṃ pasādehi,<br>
bhiyyo dānaṃ dado bhava.<br>
</p>
<p>
<a class="msdiv" id="msdiv2263"></a>
<a class="ms" id="p_23J_3617"></a>
<a class="sc" id="617"></a>
Yo tvaṃ maccherabhūtesu,<br>
manussesu janādhipa;<br>
Brāhmaṇassa adā dānaṃ,<br>
sivīnaṃ raṭṭhavaḍḍhano”.<br>
</p>
<p>
<a class="msdiv" id="msdiv2264"></a>
<a class="ms" id="p_23J_3618"></a>
<a class="sc" id="618"></a>
Ninnāditā te pathavī,<br>
saddo te tidivaṅgato;<br>
Samantā vijjutā āguṃ,<br>
girīnaṃva patissutā.<br>
</p>
<p>
<a class="msdiv" id="msdiv2265"></a>
<a class="ms" id="p_23J_3619"></a>
<a class="sc" id="619"></a>
Tassa te anumodanti,<br>
ubho nāradapabbatā;<br>
Indo ca brahmā pajāpati,<br>
somo yamo vessavaṇo;<br>
Sabbe devānumodanti,<br>
tāvatiṃsā saindakā.<br>
</p>
<p>
<a class="msdiv" id="msdiv2266"></a>
<a class="ms" id="p_23J_3620"></a>
<a class="sc" id="620"></a>
Iti maddī varārohā,<br>
rājaputtī yasassinī;<br>
Vessantarassa anumodi,<br>
puttake dānamuttamaṃ.<br>
</p>
</blockquote>
<p class="endsutta">
<a class="ms" id="p_23J_3621"></a>
<a class="sc" id="621"></a>
Maddīpabbaṃ nāma.</p>
<h2> Sakkapabba</h2>
<blockquote class="gatha">
<p>
<a class="msdiv" id="msdiv2267"></a>
<a class="ms" id="p_23J_3622"></a>
<a class="sc" id="622"></a>
Tato ratyā vivasāne,<br>
sūriyassuggamanaṃ pati;<br>
Sakko brāhmaṇavaṇṇena,<br>
pāto tesaṃ adissatha.<br>
</p>
<p>
<a class="msdiv" id="msdiv2268"></a>
<a class="ms" id="p_23J_3623"></a>
<a class="sc" id="623"></a>
“Kacci nu bhoto kusalaṃ,<br>
kacci bhoto anāmayaṃ;<br>
Kacci uñchena yāpetha,<br>
kacci mūlaphalā bahū.<br>
</p>
<p>
<a class="msdiv" id="msdiv2269"></a>
<a class="ms" id="p_23J_3624"></a>
<a class="sc" id="624"></a>
Kacci ḍaṃsā makasā ca,<br>
appameva sarīsapā;<br>
Vane vāḷamigākiṇṇe,<br>
kacci hiṃsā na vijjati”.<br>
</p>
<p>
<a class="msdiv" id="msdiv2270"></a>
<a class="ms" id="p_23J_3625"></a>
<a class="sc" id="625"></a>
“Kusalañceva no brahme,<br>
atho brahme anāmayaṃ;<br>
Atho uñchena yāpema,<br>
atho mūlaphalā bahū.<br>
</p>
<p>
<a class="msdiv" id="msdiv2271"></a>
<a class="ms" id="p_23J_3626"></a>
<a class="sc" id="626"></a>
Atho ḍaṃsā makasā ca,<br>
appameva sarīsapā;<br>
Vane vāḷamigākiṇṇe,<br>
hiṃsā mayhaṃ na vijjati.<br>
</p>
<p>
<a class="msdiv" id="msdiv2272"></a>
<a class="ms" id="p_23J_3627"></a>
<a class="sc" id="627"></a>
Satta no māse vasataṃ,<br>
araññe jīvasokinaṃ;<br>
Idaṃ dutiyaṃ passāma,<br>
brāhmaṇaṃ devavaṇṇinaṃ;<br>
Ādāya veḷuvaṃ daṇḍaṃ,<br>
dhārentaṃ ajinakkhipaṃ.<br>
</p>
<p>
<a class="msdiv" id="msdiv2273"></a>
<a class="ms" id="p_23J_3628"></a>
<a class="sc" id="628"></a>
Svāgataṃ te mahābrahme,<br>
atho me adurāgataṃ;<br>
Anto pavisa bhaddante,<br>
pāde pakkhālayassu te.<br>
</p>
<p>
<a class="msdiv" id="msdiv2274"></a>
<a class="ms" id="p_23J_3629"></a>
<a class="sc" id="629"></a>
Tindukāni piyālāni,<br>
madhuke kāsumāriyo;<br>
Phalāni khuddakappāni,<br>
bhuñja brahme varaṃ varaṃ.<br>
</p>
<p>
<a class="msdiv" id="msdiv2275"></a>
<a class="ms" id="p_23J_3630"></a>
<a class="sc" id="630"></a>
Idampi pānīyaṃ sītaṃ,<br>
ābhataṃ girigabbharā;<br>
Tato piva mahābrahme,<br>
sace tvaṃ abhikaṅkhasi.<br>
</p>
<p>
<a class="msdiv" id="msdiv2276"></a>
<a class="ms" id="p_23J_3631"></a>
<a class="sc" id="631"></a>
Atha tvaṃ kena vaṇṇena,<br>
kena vā pana hetunā;<br>
Anuppatto brahāraññaṃ,<br>
taṃ me akkhāhi pucchito”.<br>
</p>
<p>
<a class="msdiv" id="msdiv2277"></a>
<a class="ms" id="p_23J_3632"></a>
<a class="sc" id="632"></a>
“Yathā vārivaho pūro,<br>
sabbakālaṃ na khīyati;<br>
Evaṃ taṃ yācitāgacchiṃ,<br>
bhariyaṃ me dehi yācito”.<br>
</p>
<p>
<a class="msdiv" id="msdiv2278"></a>
<a class="ms" id="p_23J_3633"></a>
<a class="sc" id="633"></a>
“Dadāmi na vikampāmi,<br>
yaṃ maṃ yācasi brāhmaṇa;<br>
Santaṃ nappaṭiguyhāmi,<br>
dāne me ramatī mano”.<br>
</p>
<p>
<a class="msdiv" id="msdiv2279"></a>
<a class="ms" id="p_23J_3634"></a>
<a class="sc" id="634"></a>
Maddiṃ hatthe gahetvāna,<br>
udakassa kamaṇḍaluṃ;<br>
Brāhmaṇassa adā dānaṃ,<br>
sivīnaṃ raṭṭhavaḍḍhano.<br>
</p>
<p>
<a class="msdiv" id="msdiv2280"></a>
<a class="ms" id="p_23J_3635"></a>
<a class="sc" id="635"></a>
Tadāsi yaṃ bhiṃsanakaṃ,<br>
tadāsi lomahaṃsanaṃ;<br>
Maddiṃ paricajantassa,<br>
medanī sampakampatha.<br>
</p>
<p>
<a class="msdiv" id="msdiv2281"></a>
<a class="ms" id="p_23J_3636"></a>
<a class="sc" id="636"></a>
Nevassa maddī bhākuṭi,<br>
na sandhīyati na rodati;<br>
Pekkhatevassa tuṇhī sā,<br>
“eso jānāti yaṃ varaṃ”.<br>
</p>
<p>
<a class="ms" id="p_23J_3637"></a>
<a class="sc" id="637"></a>
(Jāliṃ kaṇhājinaṃ dhītaṃ,<br>
maddideviṃ patibbataṃ;<br>
Cajamāno ca cintesiṃ,<br>
bodhiyāyeva kāraṇā.<br>
</p>
<p>
<a class="ms" id="p_23J_3638"></a>
<a class="sc" id="638"></a>
Na me dessā ubho puttā,<br>
maddī devī na dessiyā;<br>
Sabbaññutaṃ piyaṃ mayhaṃ,<br>
tasmā piye adāsahaṃ.)<br>
</p>
<p>
<a class="msdiv" id="msdiv2282"></a>
<a class="ms" id="p_23J_3639"></a>
<a class="sc" id="639"></a>
“Komārī yassāhaṃ bhariyā,<br>
sāmiko mama issaro;<br>
Yassicche tassa maṃ dajjā,<br>
vikkiṇeyya haneyya vā”.<br>
</p>
<p>
<a class="msdiv" id="msdiv2283"></a>
<a class="ms" id="p_23J_3640"></a>
<a class="sc" id="640"></a>
Tesaṃ saṅkappamaññāya,<br>
devindo etadabravi;<br>
“Sabbe jitā te paccūhā,<br>
ye dibbā ye ca mānusā.<br>
</p>
<p>
<a class="msdiv" id="msdiv2284"></a>
<a class="ms" id="p_23J_3641"></a>
<a class="sc" id="641"></a>
Ninnāditā te pathavī,<br>
saddo te tidivaṅgato;<br>
Samantā vijjutā āguṃ,<br>
girīnaṃva patissutā.<br>
</p>
<p>
<a class="msdiv" id="msdiv2285"></a>
<a class="ms" id="p_23J_3642"></a>
<a class="sc" id="642"></a>
Tassa te anumodanti,<br>
ubho nāradapabbatā;<br>
Indo ca brahmā pajāpati,<br>
somo yamo vessavaṇo;<br>
Sabbe devānumodanti,<br>
dukkarañhi karoti so.<br>
</p>
<p>
<a class="msdiv" id="msdiv2286"></a>
<a class="ms" id="p_23J_3643"></a>
<a class="sc" id="643"></a>
Duddadaṃ dadamānānaṃ,<br>
dukkaraṃ kamma kubbataṃ;<br>
Asanto nānukubbanti,<br>
sataṃ dhammo durannayo.<br>
</p>
<p>
<a class="msdiv" id="msdiv2287"></a>
<a class="ms" id="p_23J_3644"></a>
<a class="sc" id="644"></a>
Tasmā satañca asataṃ,<br>
nānā hoti ito gati;<br>
Asanto nirayaṃ yanti,<br>
santo saggaparāyaṇā.<br>
</p>
<p>
<a class="msdiv" id="msdiv2288"></a>
<a class="ms" id="p_23J_3645"></a>
<a class="sc" id="645"></a>
Yametaṃ kumāre adā,<br>
bhariyaṃ adā vane vasaṃ;<br>
Brahmayānamanokkamma,<br>
sagge te taṃ vipaccatu”.<br>
</p>
<p>
<a class="msdiv" id="msdiv2289"></a>
<a class="ms" id="p_23J_3646"></a>
<a class="sc" id="646"></a>
“Dadāmi bhoto bhariyaṃ,<br>
maddiṃ sabbaṅgasobhanaṃ;<br>
Tvañceva maddiyā channo,<br>
maddī ca patinā saha.<br>
</p>
<p>
<a class="msdiv" id="msdiv2290"></a>
<a class="ms" id="p_23J_3647"></a>
<a class="sc" id="647"></a>
Yathā payo ca saṅkho ca,<br>
ubho samānavaṇṇino;<br>
Evaṃ tuvañca maddī ca,<br>
samānamanacetasā.<br>
</p>
<p>
<a class="msdiv" id="msdiv2291"></a>
<a class="ms" id="p_23J_3648"></a>
<a class="sc" id="648"></a>
Avaruddhettha araññasmiṃ,<br>
ubho sammatha assame;<br>
Khattiyā gottasampannā,<br>
sujātā mātupettito;<br>
Yathā puññāni kayirātha,<br>
dadantā aparāparaṃ.<br>
</p>
<p>
<a class="msdiv" id="msdiv2292"></a>
<a class="ms" id="p_23J_3649"></a>
<a class="sc" id="649"></a>
Sakkohamasmi devindo,<br>
āgatosmi tavantike;<br>
Varaṃ varassu rājisi,<br>
vare aṭṭha dadāmi te”.<br>
</p>
<p>
<a class="msdiv" id="msdiv2293"></a>
<a class="ms" id="p_23J_3650"></a>
<a class="sc" id="650"></a>
“Varañce me ado sakka,<br>
sabbabhūtānamissara;<br>
Pitā maṃ anumodeyya,<br>
ito pattaṃ sakaṃ gharaṃ;<br>
Āsanena nimanteyya,<br>
paṭhametaṃ varaṃ vare.<br>
</p>
<p>
<a class="msdiv" id="msdiv2294"></a>
<a class="ms" id="p_23J_3651"></a>
<a class="sc" id="651"></a>
Purisassa vadhaṃ na roceyyaṃ,<br>
Api kibbisakārakaṃ;<br>
Vajjhaṃ vadhamhā moceyyaṃ,<br>
Dutiyetaṃ varaṃ vare.<br>
</p>
<p>
<a class="msdiv" id="msdiv2295"></a>
<a class="ms" id="p_23J_3652"></a>
<a class="sc" id="652"></a>
Ye vuḍḍhā ye ca daharā,<br>
ye ca majjhimaporisā;<br>
Mameva upajīveyyuṃ,<br>
tatiyetaṃ varaṃ vare.<br>
</p>
<p>
<a class="msdiv" id="msdiv2296"></a>
<a class="ms" id="p_23J_3653"></a>
<a class="sc" id="653"></a>
Paradāraṃ na gaccheyyaṃ,<br>
sadārapasuto siyaṃ;<br>
Thīnaṃ vasaṃ na gaccheyyaṃ,<br>
catutthetaṃ varaṃ vare.<br>
</p>
<p>
<a class="msdiv" id="msdiv2297"></a>
<a class="ms" id="p_23J_3654"></a>
<a class="sc" id="654"></a>
Putto me sakka jāyetha,<br>
so ca dīghāyuko siyā;<br>
Dhammena jine pathaviṃ,<br>
pañcametaṃ varaṃ vare.<br>
</p>
<p>
<a class="msdiv" id="msdiv2298"></a>
<a class="ms" id="p_23J_3655"></a>
<a class="sc" id="655"></a>
Tato ratyā vivasāne,<br>
sūriyassuggamanaṃ pati;<br>
Dibbā bhakkhā pātubhaveyyuṃ,<br>
chaṭṭhametaṃ varaṃ vare.<br>
</p>
<p>
<a class="msdiv" id="msdiv2299"></a>
<a class="ms" id="p_23J_3656"></a>
<a class="sc" id="656"></a>
Dadato me na khīyetha,<br>
datvā nānutapeyyahaṃ;<br>
Dadaṃ cittaṃ pasādeyyaṃ,<br>
sattametaṃ varaṃ vare.<br>
</p>
<p>
<a class="msdiv" id="msdiv2300"></a>
<a class="ms" id="p_23J_3657"></a>
<a class="sc" id="657"></a>
Ito vimuccamānāhaṃ,<br>
saggagāmī visesagū;<br>
Anivatti tato assaṃ,<br>
aṭṭhametaṃ varaṃ vare”.<br>
</p>
<p>
<a class="msdiv" id="msdiv2301"></a>
<a class="ms" id="p_23J_3658"></a>
<a class="sc" id="658"></a>
Tassa taṃ vacanaṃ sutvā,<br>
devindo etadabravi;<br>
“Aciraṃ vata te tato,<br>
pitā taṃ daṭṭhumessati”.<br>
</p>
<p>
<a class="msdiv" id="msdiv2302"></a>
<a class="ms" id="p_23J_3659"></a>
<a class="sc" id="659"></a>
Idaṃ vatvāna maghavā,<br>
devarājā sujampati;<br>
Vessantare varaṃ datvā,<br>
saggakāyaṃ apakkami.<br>
</p>
</blockquote>
<p class="endsutta">
<a class="ms" id="p_23J_3660"></a>
<a class="sc" id="660"></a>
Sakkapabbaṃ nāma.</p>
<h2> Mahārājapabba</h2>
<blockquote class="gatha">
<p>
<a class="msdiv" id="msdiv2303"></a>
<a class="ms" id="p_23J_3661"></a>
<a class="sc" id="661"></a>
“Kassetaṃ mukhamābhāti,<br>
hemaṃvuttattamagginā;<br>
Nikkhaṃva jātarūpassa,<br>
ukkāmukhapahaṃsitaṃ.<br>
</p>
<p>
<a class="msdiv" id="msdiv2304"></a>
<a class="ms" id="p_23J_3662"></a>
<a class="sc" id="662"></a>
Ubho sadisapaccaṅgā,<br>
ubho sadisalakkhaṇā;<br>
Jālissa sadiso eko,<br>
ekā kaṇhājinā yathā.<br>
</p>
<p>
<a class="msdiv" id="msdiv2305"></a>
<a class="ms" id="p_23J_3663"></a>
<a class="sc" id="663"></a>
Sīhā bilāva nikkhantā,<br>
ubho sampatirūpakā;<br>
Jātarūpamayāyeva,<br>
ime dissanti dārakā.<br>
</p>
<p>
<a class="msdiv" id="msdiv2306"></a>
<a class="ms" id="p_23J_3664"></a>
<a class="sc" id="664"></a>
Kuto nu bhavaṃ bhāradvāja,<br>
Ime ānesi dārake;<br>
Ajja raṭṭhaṃ anuppatto,<br>
Kuhiṃ gacchasi brāhmaṇa”.<br>
</p>
<p>
<a class="msdiv" id="msdiv2307"></a>
<a class="ms" id="p_23J_3665"></a>
<a class="sc" id="665"></a>
“Mayhaṃ te dārakā deva,<br>
dinnā vittena sañjaya;<br>
Ajja pannarasā ratti,<br>
yato laddhā me dārakā”.<br>
</p>
<p>
<a class="msdiv" id="msdiv2308"></a>
<a class="ms" id="p_23J_3666"></a>
<a class="sc" id="666"></a>
“Kena vā vācapeyyena,<br>
sammāñāyena saddahe;<br>
Ko tetaṃ dānamadadā,<br>
puttake dānamuttamaṃ”.<br>
</p>
<p>
<a class="msdiv" id="msdiv2309"></a>
<a class="ms" id="p_23J_3667"></a>
<a class="sc" id="667"></a>
“Yo yācataṃ patiṭṭhāsi,<br>
bhūtānaṃ dharaṇīriva;<br>
So me vessantaro rājā,<br>
puttedāsi vane vasaṃ.<br>
</p>
<p>
<a class="msdiv" id="msdiv2310"></a>
<a class="ms" id="p_23J_3668"></a>
<a class="sc" id="668"></a>
Yo yācataṃ gatī āsi,<br>
savantīnaṃva sāgaro;<br>
So me vessantaro rājā,<br>
puttedāsi vane vasaṃ”.<br>
</p>
<p>
<a class="msdiv" id="msdiv2311"></a>
<a class="ms" id="p_23J_3669"></a>
<a class="sc" id="669"></a>
“Dukkaṭaṃ vata bho raññā,<br>
saddhena gharamesinā;<br>
Kathaṃ nu puttake dajjā,<br>
araññe avaruddhako.<br>
</p>
<p>
<a class="msdiv" id="msdiv2312"></a>
<a class="ms" id="p_23J_3670"></a>
<a class="sc" id="670"></a>
Imaṃ bhonto nisāmetha,<br>
yāvantettha samāgatā;<br>
Kathaṃ vessantaro rājā,<br>
puttedāsi vane vasaṃ.<br>
</p>
<p>
<a class="msdiv" id="msdiv2313"></a>
<a class="ms" id="p_23J_3671"></a>
<a class="sc" id="671"></a>
Dāsiṃ dāsaṃ ca so dajjā,<br>
assaṃ cassatarīrathaṃ;<br>
Hatthiñca kuñjaraṃ dajja,<br>
kathaṃ so dajja dārake”.<br>
</p>
<p>
<a class="msdiv" id="msdiv2314"></a>
<a class="ms" id="p_23J_3672"></a>
<a class="sc" id="672"></a>
“Yassa nassa ghare dāso,<br>
asso cassatarīratho;<br>
Hatthī ca kuñjaro nāgo,<br>
kiṃ so dajjā pitāmaha”.<br>
</p>
<p>
<a class="msdiv" id="msdiv2315"></a>
<a class="ms" id="p_23J_3673"></a>
<a class="sc" id="673"></a>
“Dānamassa pasaṃsāma,<br>
na ca nindāma puttakā;<br>
Kathaṃ nu hadayaṃ āsi,<br>
tumhe datvā vanibbake”.<br>
</p>
<p>
<a class="msdiv" id="msdiv2316"></a>
<a class="ms" id="p_23J_3674"></a>
<a class="sc" id="674"></a>
“Dukkhassa hadayaṃ āsi,<br>
atho uṇhampi passasi;<br>
Rohinīheva tambakkhī,<br>
pitā assūni vattayi”.<br>
</p>
<p>
<a class="msdiv" id="msdiv2317"></a>
<a class="ms" id="p_23J_3675"></a>
<a class="sc" id="675"></a>
Yaṃ taṃ kaṇhājināvoca,<br>
“ayaṃ maṃ tāta brāhmaṇo;<br>
Laṭṭhiyā paṭikoṭeti,<br>
ghare jātaṃva dāsiyaṃ.<br>
</p>
<p>
<a class="msdiv" id="msdiv2318"></a>
<a class="ms" id="p_23J_3676"></a>
<a class="sc" id="676"></a>
Na cāyaṃ brāhmaṇo tāta,<br>
dhammikā honti brāhmaṇā;<br>
Yakkho brāhmaṇavaṇṇena,<br>
khādituṃ tāta neti no;<br>
Nīyamāne pisācena,<br>
kiṃ nu tāta udikkhasi”.<br>
</p>
<p>
<a class="msdiv" id="msdiv2319"></a>
<a class="ms" id="p_23J_3677"></a>
<a class="sc" id="677"></a>
“Rājaputtī ca vo mātā,<br>
rājaputto ca vo pitā;<br>
Pubbe me aṅkamāruyha,<br>
kiṃ nu tiṭṭhatha ārakā”.<br>
</p>
<p>
<a class="msdiv" id="msdiv2320"></a>
<a class="ms" id="p_23J_3678"></a>
<a class="sc" id="678"></a>
“Rājaputtī ca no mātā,<br>
rājaputto ca no pitā;<br>
Dāsā mayaṃ brāhmaṇassa,<br>
tasmā tiṭṭhāma ārakā”.<br>
</p>
<p>
<a class="msdiv" id="msdiv2321"></a>
<a class="ms" id="p_23J_3679"></a>
<a class="sc" id="679"></a>
“Mā sammevaṃ avacuttha,<br>
ḍayhate hadayaṃ mama;<br>
Citakāyaṃva me kāyo,<br>
āsane na sukhaṃ labhe.<br>
</p>
<p>
<a class="msdiv" id="msdiv2322"></a>
<a class="ms" id="p_23J_3680"></a>
<a class="sc" id="680"></a>
Mā sammevaṃ avacuttha,<br>
bhiyyo sokaṃ janetha maṃ;<br>
Nikkiṇissāmi dabbena,<br>
na vo dāsā bhavissatha.<br>
</p>
<p>
<a class="msdiv" id="msdiv2323"></a>
<a class="ms" id="p_23J_3681"></a>
<a class="sc" id="681"></a>
Kimagghiyañhi vo tāta,<br>
brāhmaṇassa pitā adā;<br>
Yathābhūtaṃ me akkhātha,<br>
paṭipādentu brāhmaṇaṃ”.<br>
</p>
<p>
<a class="msdiv" id="msdiv2324"></a>
<a class="ms" id="p_23J_3682"></a>
<a class="sc" id="682"></a>
“Sahassagghañhi maṃ tāta,<br>
brāhmaṇassa pitā adā;<br>
Atha kaṇhājinaṃ kaññaṃ,<br>
hatthinā ca satena ca”.<br>
</p>
<p>
<a class="msdiv" id="msdiv2325"></a>
<a class="ms" id="p_23J_3683"></a>
<a class="sc" id="683"></a>
“Uṭṭhehi katte taramāno,<br>
brāhmaṇassa avākara;<br>
Dāsisataṃ dāsasataṃ,<br>
gavaṃ hatthusabhaṃ sataṃ;<br>
Jātarūpasahassañca,<br>
puttānaṃ dehi nikkayaṃ”.<br>
</p>
<p>
<a class="msdiv" id="msdiv2326"></a>
<a class="ms" id="p_23J_3684"></a>
<a class="sc" id="684"></a>
Tato kattā taramāno,<br>
brāhmaṇassa avākari;<br>
Dāsisataṃ dāsasataṃ,<br>
gavaṃ hatthusabhaṃ sataṃ;<br>
Jātarūpasahassañca,<br>
puttānaṃdāsi nikkayaṃ.<br>
</p>
<p>
<a class="msdiv" id="msdiv2327"></a>
<a class="ms" id="p_23J_3685"></a>
<a class="sc" id="685"></a>
Nikkiṇitvā nahāpetvā,<br>
bhojayitvāna dārake;<br>
Samalaṅkaritvā bhaṇḍena,<br>
ucchaṅge upavesayuṃ.<br>
</p>
<p>
<a class="msdiv" id="msdiv2328"></a>
<a class="ms" id="p_23J_3686"></a>
<a class="sc" id="686"></a>
Sīsaṃ nhāte sucivatthe,<br>
sabbābharaṇabhūsite;<br>
Rājā aṅke karitvāna,<br>
ayyako paripucchatha.<br>
</p>
<p>
<a class="msdiv" id="msdiv2329"></a>
<a class="ms" id="p_23J_3687"></a>
<a class="sc" id="687"></a>
Kuṇḍale ghusite māle,<br>
sabbābharaṇabhūsite;<br>
Rājā aṅke karitvāna,<br>
idaṃ vacanamabravi.<br>
</p>
<p>
<a class="msdiv" id="msdiv2330"></a>
<a class="ms" id="p_23J_3688"></a>
<a class="sc" id="688"></a>
“Kacci ubho arogā te,<br>
jāli mātāpitā tava;<br>
Kacci uñchena yāpenti,<br>
kacci mūlaphalā bahū.<br>
</p>
<p>
<a class="msdiv" id="msdiv2331"></a>
<a class="ms" id="p_23J_3689"></a>
<a class="sc" id="689"></a>
Kacci ḍaṃsā makasā ca,<br>
appameva sarīsapā;<br>
Vane vāḷamigākiṇṇe,<br>
kacci hiṃsā na vijjati”.<br>
</p>
<p>
<a class="msdiv" id="msdiv2332"></a>
<a class="ms" id="p_23J_3690"></a>
<a class="sc" id="690"></a>
“Atho ubho arogā me,<br>
deva mātāpitā mama;<br>
Atho uñchena yāpenti,<br>
atho mūlaphalā bahū.<br>
</p>
<p>
<a class="msdiv" id="msdiv2333"></a>
<a class="ms" id="p_23J_3691"></a>
<a class="sc" id="691"></a>
Atho ḍaṃsā makasā ca,<br>
appameva sarīsapā;<br>
Vane vāḷamigākiṇṇe,<br>
hiṃsā nesaṃ na vijjati.<br>
</p>
<p>
<a class="msdiv" id="msdiv2334"></a>
<a class="ms" id="p_23J_3692"></a>
<a class="sc" id="692"></a>
Khaṇantālukalambāni,<br>
bilāni takkalāni ca;<br>
Kolaṃ bhallātakaṃ bellaṃ,<br>
sā no āhatva posati.<br>
</p>
<p>
<a class="msdiv" id="msdiv2335"></a>
<a class="ms" id="p_23J_3693"></a>
<a class="sc" id="693"></a>
Yañceva sā āharati,<br>
vanamūlaphalahāriyā;<br>
Taṃ no sabbe samāgantvā,<br>
rattiṃ bhuñjāma no divā.<br>
</p>
<p>
<a class="msdiv" id="msdiv2336"></a>
<a class="ms" id="p_23J_3694"></a>
<a class="sc" id="694"></a>
Ammāva no kisā paṇḍu,<br>
āharantī dumapphalaṃ;<br>
Vātātapena sukhumālī,<br>
padumaṃ hatthagatāmiva.<br>
</p>
<p>
<a class="msdiv" id="msdiv2337"></a>
<a class="ms" id="p_23J_3695"></a>
<a class="sc" id="695"></a>
Ammāya patanū kesā,<br>
vicarantyā brahāvane;<br>
Vane vāḷamigākiṇṇe,<br>
khaggadīpinisevite.<br>
</p>
<p>
<a class="msdiv" id="msdiv2338"></a>
<a class="ms" id="p_23J_3696"></a>
<a class="sc" id="696"></a>
Kesesu jaṭaṃ bandhitvā,<br>
kacche jallamadhārayi;<br>
Cammavāsī chamā seti,<br>
jātavedaṃ namassati.<br>
</p>
<p>
<a class="msdiv" id="msdiv2339"></a>
<a class="ms" id="p_23J_3697"></a>
<a class="sc" id="697"></a>
Puttā piyā manussānaṃ,<br>
lokasmiṃ udapajjisuṃ;<br>
Na hi nūnamhākaṃ ayyassa,<br>
putte sneho ajāyatha”.<br>
</p>
<p>
<a class="msdiv" id="msdiv2340"></a>
<a class="ms" id="p_23J_3698"></a>
<a class="sc" id="698"></a>
“Dukkaṭañca hi no putta,<br>
bhūnahaccaṃ kataṃ mayā;<br>
Yohaṃ sivīnaṃ vacanā,<br>
pabbājesimadūsakaṃ.<br>
</p>
<p>
<a class="msdiv" id="msdiv2341"></a>
<a class="ms" id="p_23J_3699"></a>
<a class="sc" id="699"></a>
Yaṃ me kiñci idha atthi,<br>
dhanaṃ dhaññañca vijjati;<br>
Etu vessantaro rājā,<br>
siviraṭṭhe pasāsatu”.<br>
</p>
<p>
<a class="msdiv" id="msdiv2342"></a>
<a class="ms" id="p_23J_3700"></a>
<a class="sc" id="700"></a>
“Na deva mayhaṃ vacanā,<br>
ehiti sivisuttamo;<br>
Sayameva devo gantvā,<br>
siñca bhogehi atrajaṃ”.<br>
</p>
<p>
<a class="msdiv" id="msdiv2343"></a>
<a class="ms" id="p_23J_3701"></a>
<a class="sc" id="701"></a>
Tato senāpatiṃ rājā,<br>
sañjayo ajjhabhāsatha;<br>
“Hatthī assā rathā pattī,<br>
senā sannāhayantu naṃ;<br>
Negamā ca maṃ anventu,<br>
brāhmaṇā ca purohitā.<br>
</p>
<p>
<a class="msdiv" id="msdiv2344"></a>
<a class="ms" id="p_23J_3702"></a>
<a class="sc" id="702"></a>
Tato saṭṭhisahassāni,<br>
yodhino cārudassanā;<br>
Khippamāyantu sannaddhā,<br>
nānāvaṇṇehilaṅkatā.<br>
</p>
<p>
<a class="msdiv" id="msdiv2345"></a>
<a class="ms" id="p_23J_3703"></a>
<a class="sc" id="703"></a>
Nīlavatthadharā neke,<br>
pītāneke nivāsitā;<br>
Aññe lohitauṇhīsā,<br>
suddhāneke nivāsitā;<br>
Khippamāyantu sannaddhā,<br>
nānāvaṇṇehilaṅkatā.<br>
</p>
<p>
<a class="msdiv" id="msdiv2346"></a>
<a class="ms" id="p_23J_3704"></a>
<a class="sc" id="704"></a>
Himavā yathā gandhadharo,<br>
pabbato gandhamādano;<br>
Nānārukkhehi sañchanno,<br>
mahābhūtagaṇālayo.<br>
</p>
<p>
<a class="msdiv" id="msdiv2347"></a>
<a class="ms" id="p_23J_3705"></a>
<a class="sc" id="705"></a>
Osadhehi ca dibbehi,<br>
disā bhāti pavāti ca;<br>
Khippamāyantu sannaddhā,<br>
disā bhantu pavantu ca.<br>
</p>
<p>
<a class="msdiv" id="msdiv2348"></a>
<a class="ms" id="p_23J_3706"></a>
<a class="sc" id="706"></a>
Tato nāgasahassāni,<br>
yojayantu catuddasa;<br>
Suvaṇṇakacchā mātaṅgā,<br>
hemakappanavāsasā.<br>
</p>
<p>
<a class="msdiv" id="msdiv2349"></a>
<a class="ms" id="p_23J_3707"></a>
<a class="sc" id="707"></a>
Ārūḷhā gāmaṇīyehi,<br>
tomaraṅkusapāṇibhi;<br>
Khippamāyantu sannaddhā,<br>
hatthikkhandhehi dassitā.<br>
</p>
<p>
<a class="msdiv" id="msdiv2350"></a>
<a class="ms" id="p_23J_3708"></a>
<a class="sc" id="708"></a>
Tato assasahassāni,<br>
yojayantu catuddasa;<br>
Ājānīyāva jātiyā,<br>
sindhavā sīghavāhanā.<br>
</p>
<p>
<a class="msdiv" id="msdiv2351"></a>
<a class="ms" id="p_23J_3709"></a>
<a class="sc" id="709"></a>
Ārūḷhā gāmaṇīyehi,<br>
illiyācāpadhāribhi;<br>
Khippamāyantu sannaddhā,<br>
assapiṭṭhehilaṅkatā.<br>
</p>
<p>
<a class="msdiv" id="msdiv2352"></a>
<a class="ms" id="p_23J_3710"></a>
<a class="sc" id="710"></a>
Tato rathasahassāni,<br>
yojayantu catuddasa;<br>
Ayosukatanemiyo,<br>
suvaṇṇacitapakkhare.<br>
</p>
<p>
<a class="msdiv" id="msdiv2353"></a>
<a class="ms" id="p_23J_3711"></a>
<a class="sc" id="711"></a>
Āropentu dhaje tattha,<br>
cammāni kavacāni ca;<br>
Vippālentu ca cāpāni,<br>
daḷhadhammā pahārino;<br>
Khippamāyantu sannaddhā,<br>
rathesu rathajīvino.<br>
</p>
<p>
<a class="msdiv" id="msdiv2354"></a>
<a class="ms" id="p_23J_3712"></a>
<a class="sc" id="712"></a>
Lājā olopiyā pupphā,<br>
mālāgandhavilepanā;<br>
Agghiyāni ca tiṭṭhantu,<br>
yena maggena ehiti.<br>
</p>
<p>
<a class="msdiv" id="msdiv2355"></a>
<a class="ms" id="p_23J_3713"></a>
<a class="sc" id="713"></a>
Gāme gāme sataṃ kumbhā,<br>
merayassa surāya ca;<br>
Maggamhi patitiṭṭhantu,<br>
yena maggena ehiti.<br>
</p>
<p>
<a class="msdiv" id="msdiv2356"></a>
<a class="ms" id="p_23J_3714"></a>
<a class="sc" id="714"></a>
Maṃsā pūvā saṅkuliyo,<br>
kummāsā macchasaṃyutā;<br>
Maggamhi patitiṭṭhantu,<br>
yena maggena ehiti.<br>
</p>
<p>
<a class="msdiv" id="msdiv2357"></a>
<a class="ms" id="p_23J_3715"></a>
<a class="sc" id="715"></a>
Sappi telaṃ dadhi khīraṃ,<br>
kaṅgubījā bahū surā;<br>
Maggamhi patitiṭṭhantu,<br>
yena maggena ehiti.<br>
</p>
<p>
<a class="msdiv" id="msdiv2358"></a>
<a class="ms" id="p_23J_3716"></a>
<a class="sc" id="716"></a>
Āḷārikā ca sūdā ca,<br>
naṭanaṭṭakagāyino;<br>
Pāṇissarā kumbhathūṇiyo,<br>
mandakā sokajjhāyikā.<br>
</p>
<p>
<a class="msdiv" id="msdiv2359"></a>
<a class="ms" id="p_23J_3717"></a>
<a class="sc" id="717"></a>
Āhaññantu sabbavīṇā,<br>
bheriyo dindimāni ca;<br>
Kharamukhāni dhamentu,<br>
nadantu ekapokkharā.<br>
</p>
<p>
<a class="msdiv" id="msdiv2360"></a>
<a class="ms" id="p_23J_3718"></a>
<a class="sc" id="718"></a>
Mudiṅgā paṇavā saṅkhā,<br>
godhā parivadentikā;<br>
Dindimāni ca haññantu,<br>
kutumpa dindimāni ca”.<br>
</p>
<p>
<a class="msdiv" id="msdiv2361"></a>
<a class="ms" id="p_23J_3719"></a>
<a class="sc" id="719"></a>
Sā senā mahatī āsi,<br>
uyyuttā sivivāhinī;<br>
Jālinā magganāyena,<br>
vaṅkaṃ pāyāsi pabbataṃ.<br>
</p>
<p>
<a class="msdiv" id="msdiv2362"></a>
<a class="ms" id="p_23J_3720"></a>
<a class="sc" id="720"></a>
Koñcaṃ nadati mātaṅgo,<br>
kuñjaro saṭṭhihāyano;<br>
Kacchāya baddhamānāya,<br>
koñcaṃ nadati vāraṇo.<br>
</p>
<p>
<a class="msdiv" id="msdiv2363"></a>
<a class="ms" id="p_23J_3721"></a>
<a class="sc" id="721"></a>
Ājānīyā hasiyanti,<br>
nemighoso ajāyatha;<br>
Abbhaṃ rajo acchādesi,<br>
uyyuttā sivivāhinī.<br>
</p>
<p>
<a class="msdiv" id="msdiv2364"></a>
<a class="ms" id="p_23J_3722"></a>
<a class="sc" id="722"></a>
Sā senā mahatī āsi,<br>
uyyuttā hārahārinī;<br>
Jālinā magganāyena,<br>
vaṅkaṃ pāyāsi pabbataṃ.<br>
</p>
<p>
<a class="msdiv" id="msdiv2365"></a>
<a class="ms" id="p_23J_3723"></a>
<a class="sc" id="723"></a>
Te pāviṃsu brahāraññaṃ,<br>
bahusākhaṃ mahodakaṃ;<br>
Puppharukkhehi sañchannaṃ,<br>
phalarukkhehi cūbhayaṃ.<br>
</p>
<p>
<a class="msdiv" id="msdiv2366"></a>
<a class="ms" id="p_23J_3724"></a>
<a class="sc" id="724"></a>
Tattha bindussarā vaggū,<br>
nānāvaṇṇā bahū dijā;<br>
Kūjantamupakūjanti,<br>
utusampupphite dume.<br>
</p>
<p>
<a class="msdiv" id="msdiv2367"></a>
<a class="ms" id="p_23J_3725"></a>
<a class="sc" id="725"></a>
Te gantvā dīghamaddhānaṃ,<br>
ahorattānamaccaye;<br>
Padesaṃ taṃ upāgacchuṃ,<br>
yattha vessantaro ahu.<br>
</p>
</blockquote>
<p class="endsutta">
<a class="ms" id="p_23J_3726"></a>
<a class="sc" id="726"></a>
Mahārājapabbaṃ nāma.</p>
<h2> Chakhattiyakamma</h2>
<blockquote class="gatha">
<p>
<a class="msdiv" id="msdiv2368"></a>
<a class="ms" id="p_23J_3727"></a>
<a class="sc" id="727"></a>
Tesaṃ sutvāna nigghosaṃ,<br>
bhīto vessantaro ahu;<br>
Pabbataṃ abhiruhitvā,<br>
bhīto senaṃ udikkhati.<br>
</p>
<p>
<a class="msdiv" id="msdiv2369"></a>
<a class="ms" id="p_23J_3728"></a>
<a class="sc" id="728"></a>
“Iṅgha maddi nisāmehi,<br>
nigghoso yādiso vane;<br>
Ājānīyā hasiyanti,<br>
dhajaggāni ca dissare.<br>
</p>
<p>
<a class="msdiv" id="msdiv2370"></a>
<a class="ms" id="p_23J_3729"></a>
<a class="sc" id="729"></a>
Ime nūna araññasmiṃ,<br>
migasaṅghāni luddakā;<br>
Vāgurāhi parikkhippa,<br>
sobbhaṃ pātetvā tāvade;<br>
Vikkosamānā tibbāhi,<br>
hanti nesaṃ varaṃ varaṃ.<br>
</p>
<p>
<a class="msdiv" id="msdiv2371"></a>
<a class="ms" id="p_23J_3730"></a>
<a class="sc" id="730"></a>
Yathā mayaṃ adūsakā,<br>
araññe avaruddhakā;<br>
Amittahatthattaṃ gatā,<br>
passa dubbalaghātakaṃ”.<br>
</p>
<p>
<a class="msdiv" id="msdiv2372"></a>
<a class="ms" id="p_23J_3731"></a>
<a class="sc" id="731"></a>
“Amittā nappasāheyyuṃ,<br>
aggīva udakaṇṇave;<br>
Tadeva tvaṃ vicintehi,<br>
api sotthi ito siyā”.<br>
</p>
<p>
<a class="msdiv" id="msdiv2373"></a>
<a class="ms" id="p_23J_3732"></a>
<a class="sc" id="732"></a>
Tato vessantaro rājā,<br>
orohitvāna pabbatā;<br>
Nisīdi paṇṇasālāyaṃ,<br>
daḷhaṃ katvāna mānasaṃ.<br>
</p>
<p>
<a class="msdiv" id="msdiv2374"></a>
<a class="ms" id="p_23J_3733"></a>
<a class="sc" id="733"></a>
Nivattayitvāna rathaṃ,<br>
vuṭṭhapetvāna seniyo;<br>
Ekaṃ araññe viharantaṃ,<br>
pitā puttaṃ upāgami.<br>
</p>
<p>
<a class="msdiv" id="msdiv2375"></a>
<a class="ms" id="p_23J_3734"></a>
<a class="sc" id="734"></a>
Hatthikkhandhato oruyha,<br>
ekaṃso pañjalīkato;<br>
Parikiṇṇo amaccehi,<br>
puttaṃ siñcitumāgami.<br>
</p>
<p>
<a class="msdiv" id="msdiv2376"></a>
<a class="ms" id="p_23J_3735"></a>
<a class="sc" id="735"></a>
Tatthaddasa kumāraṃ so,<br>
rammarūpaṃ samāhitaṃ;<br>
Nisinnaṃ paṇṇasālāyaṃ,<br>
jhāyantaṃ akutobhayaṃ.<br>
</p>
<p>
<a class="msdiv" id="msdiv2377"></a>
<a class="ms" id="p_23J_3736"></a>
<a class="sc" id="736"></a>
Tañca disvāna āyantaṃ,<br>
pitaraṃ puttagiddhinaṃ;<br>
Vessantaro ca maddī ca,<br>
paccuggantvā avandisuṃ.<br>
</p>
<p>
<a class="msdiv" id="msdiv2378"></a>
<a class="ms" id="p_23J_3737"></a>
<a class="sc" id="737"></a>
Maddī ca sirasā pāde,<br>
sasurassābhivādayi;<br>
“Maddī ahañhi te deva,<br>
pāde vandāmi te suṇhā”;<br>
Te su tattha palisajja,<br>
pāṇinā parimajjatha.<br>
</p>
<p>
<a class="msdiv" id="msdiv2379"></a>
<a class="ms" id="p_23J_3738"></a>
<a class="sc" id="738"></a>
“Kacci vo kusalaṃ putta,<br>
kacci putta anāmayaṃ;<br>
Kacci uñchena yāpetha,<br>
kacci mūlaphalā bahū.<br>
</p>
<p>
<a class="msdiv" id="msdiv2380"></a>
<a class="ms" id="p_23J_3739"></a>
<a class="sc" id="739"></a>
Kacci ḍaṃsā makasā ca,<br>
appameva sarīsapā;<br>
Vane vāḷamigākiṇṇe,<br>
kacci hiṃsā na vijjati”.<br>
</p>
<p>
<a class="msdiv" id="msdiv2381"></a>
<a class="ms" id="p_23J_3740"></a>
<a class="sc" id="740"></a>
“Atthi no jīvikā deva,<br>
sā ca yādisakīdisā;<br>
Kasirā jīvikā homa,<br>
uñchācariyāya jīvitaṃ.<br>
</p>
<p>
<a class="msdiv" id="msdiv2382"></a>
<a class="ms" id="p_23J_3741"></a>
<a class="sc" id="741"></a>
Aniddhinaṃ mahārāja,<br>
dametassaṃva sārathi;<br>
Tyamhā aniddhikā dantā,<br>
asamiddhi dameti no.<br>
</p>
<p>
<a class="msdiv" id="msdiv2383"></a>
<a class="ms" id="p_23J_3742"></a>
<a class="sc" id="742"></a>
Api no kisāni maṃsāni,<br>
pitu mātu adassanā;<br>
Avaruddhānaṃ mahārāja,<br>
araññe jīvasokinaṃ.<br>
</p>
<p>
<a class="msdiv" id="msdiv2384"></a>
<a class="ms" id="p_23J_3743"></a>
<a class="sc" id="743"></a>
Yepi te siviseṭṭhassa,<br>
dāyādāpattamānasā;<br>
Jālī kaṇhājinā cubho,<br>
brāhmaṇassa vasānugā;<br>
Accāyikassa luddassa,<br>
yo ne gāvova sumbhati.<br>
</p>
<p>
<a class="msdiv" id="msdiv2385"></a>
<a class="ms" id="p_23J_3744"></a>
<a class="sc" id="744"></a>
Te rājaputtiyā putte,<br>
yadi jānātha saṃsatha;<br>
Pariyāpuṇātha no khippaṃ,<br>
sappadaṭṭhaṃva māṇavaṃ”.<br>
</p>
<p>
<a class="msdiv" id="msdiv2386"></a>
<a class="ms" id="p_23J_3745"></a>
<a class="sc" id="745"></a>
“Ubho kumārā nikkītā,<br>
jālī kaṇhājinā cubho;<br>
Brāhmaṇassa dhanaṃ datvā,<br>
putta mā bhāyi assasa”.<br>
</p>
<p>
<a class="msdiv" id="msdiv2387"></a>
<a class="ms" id="p_23J_3746"></a>
<a class="sc" id="746"></a>
“Kacci nu tāta kusalaṃ,<br>
kacci tāta anāmayaṃ;<br>
Kacci nu tāta me mātu,<br>
cakkhu na parihāyati”.<br>
</p>
<p>
<a class="msdiv" id="msdiv2388"></a>
<a class="ms" id="p_23J_3747"></a>
<a class="sc" id="747"></a>
“Kusalañceva me putta,<br>
atho putta anāmayaṃ;<br>
Atho ca putta te mātu,<br>
cakkhu na parihāyati”.<br>
</p>
<p>
<a class="msdiv" id="msdiv2389"></a>
<a class="ms" id="p_23J_3748"></a>
<a class="sc" id="748"></a>
“Kacci arogaṃ yoggaṃ te,<br>
kacci vahati vāhanaṃ;<br>
Kacci phīto janapado,<br>
kacci vuṭṭhi na chijjati”.<br>
</p>
<p>
<a class="msdiv" id="msdiv2390"></a>
<a class="ms" id="p_23J_3749"></a>
<a class="sc" id="749"></a>
“Atho arogaṃ yoggaṃ me,<br>
atho vahati vāhanaṃ;<br>
Atho phīto janapado,<br>
atho vuṭṭhi na chijjati”.<br>
</p>
<p>
<a class="msdiv" id="msdiv2391"></a>
<a class="ms" id="p_23J_3750"></a>
<a class="sc" id="750"></a>
Iccevaṃ mantayantānaṃ,<br>
mātā nesaṃ adissatha;<br>
Rājaputtī giridvāre,<br>
pattikā anupāhanā.<br>
</p>
<p>
<a class="msdiv" id="msdiv2392"></a>
<a class="ms" id="p_23J_3751"></a>
<a class="sc" id="751"></a>
Tañca disvāna āyantiṃ,<br>
mātaraṃ puttagiddhiniṃ;<br>
Vessantaro ca maddī ca,<br>
paccuggantvā avandisuṃ.<br>
</p>
<p>
<a class="msdiv" id="msdiv2393"></a>
<a class="ms" id="p_23J_3752"></a>
<a class="sc" id="752"></a>
Maddī ca sirasā pāde,<br>
sassuyā abhivādayi;<br>
“Maddī ahañhi te ayye,<br>
pāde vandāmi te suṇhā”.<br>
</p>
<p>
<a class="msdiv" id="msdiv2394"></a>
<a class="ms" id="p_23J_3753"></a>
<a class="sc" id="753"></a>
Maddiñca puttakā disvā,<br>
dūrato sotthimāgatā;<br>
Kandantā mabhidhāviṃsu,<br>
vacchabālāva mātaraṃ.<br>
</p>
<p>
<a class="msdiv" id="msdiv2395"></a>
<a class="ms" id="p_23J_3754"></a>
<a class="sc" id="754"></a>
Maddī ca puttake disvā,<br>
dūrato sotthimāgate;<br>
Vāruṇīva pavedhentī,<br>
thanadhārābhisiñcatha.<br>
</p>
<p>
<a class="msdiv" id="msdiv2396"></a>
<a class="ms" id="p_23J_3755"></a>
<a class="sc" id="755"></a>
Samāgatānaṃ ñātīnaṃ,<br>
mahāghoso ajāyatha;<br>
Pabbatā samanādiṃsu,<br>
mahī pakampitā ahu.<br>
</p>
<p>
<a class="msdiv" id="msdiv2397"></a>
<a class="ms" id="p_23J_3756"></a>
<a class="sc" id="756"></a>
Vuṭṭhidhāraṃ pavattento,<br>
devo pāvassi tāvade;<br>
Atha vessantaro rājā,<br>
ñātīhi samagacchatha.<br>
</p>
<p>
<a class="msdiv" id="msdiv2398"></a>
<a class="ms" id="p_23J_3757"></a>
<a class="sc" id="757"></a>
Nattāro suṇisā putto,<br>
rājā devī ca ekato;<br>
Yadā samāgatā āsuṃ,<br>
tadāsi lomahaṃsanaṃ.<br>
</p>
<p>
<a class="msdiv" id="msdiv2399"></a>
<a class="ms" id="p_23J_3758"></a>
<a class="sc" id="758"></a>
Pañjalikā tassa yācanti,<br>
rodantā bherave vane;<br>
Vessantarañca maddiñca,<br>
sabbe raṭṭhā samāgatā;<br>
Tvaṃ nosi issaro rājā,<br>
rajjaṃ kāretha no ubho.<br>
</p>
</blockquote>
<p class="endsutta">
<a class="ms" id="p_23J_3759"></a>
<a class="sc" id="759"></a>
Chakhattiyakammaṃ nāma.</p>
<blockquote class="uddanagatha">
<p>
<a class="msdiv" id="msdiv2400"></a>
<a class="ms" id="p_23J_3760"></a>
<a class="sc" id="760"></a>
“Dhammena rajjaṃ kārentaṃ,<br>
raṭṭhā pabbājayittha maṃ;<br>
Tvañca jānapadā ceva,<br>
negamā ca samāgatā”.<br>
</p>
<p>
<a class="msdiv" id="msdiv2401"></a>
<a class="ms" id="p_23J_3761"></a>
<a class="sc" id="761"></a>
“Dukkaṭañca hi no putta,<br>
bhūnahaccaṃ kataṃ mayā;<br>
Yohaṃ sivīnaṃ vacanā,<br>
pabbājesimadūsakaṃ.<br>
</p>
<p>
<a class="msdiv" id="msdiv2402"></a>
<a class="ms" id="p_23J_3762"></a>
<a class="sc" id="762"></a>
Yena kenaci vaṇṇena,<br>
pitu dukkhaṃ udabbahe;<br>
Mātu bhaginiyā cāpi,<br>
api pāṇehi attano”.<br>
</p>
<p>
<a class="msdiv" id="msdiv2403"></a>
<a class="ms" id="p_23J_3763"></a>
<a class="sc" id="763"></a>
Tato vessantaro rājā,<br>
rajojallaṃ pavāhayi;<br>
Rajojallaṃ pavāhetvā,<br>
saṅkhavaṇṇaṃ adhārayi.<br>
</p>
<p>
<a class="msdiv" id="msdiv2404"></a>
<a class="ms" id="p_23J_3764"></a>
<a class="sc" id="764"></a>
Sīsaṃ nhāto sucivattho,<br>
sabbābharaṇabhūsito;<br>
Paccayaṃ nāgamāruyha,<br>
khaggaṃ bandhi parantapaṃ.<br>
</p>
<p>
<a class="msdiv" id="msdiv2405"></a>
<a class="ms" id="p_23J_3765"></a>
<a class="sc" id="765"></a>
Tato saṭṭhisahassāni,<br>
yodhino cārudassanā;<br>
Sahajātā pakiriṃsu,<br>
nandayantā rathesabhaṃ.<br>
</p>
<p>
<a class="msdiv" id="msdiv2406"></a>
<a class="ms" id="p_23J_3766"></a>
<a class="sc" id="766"></a>
Tato maddimpi nhāpesuṃ,<br>
sivikaññā samāgatā;<br>
“Vessantaro taṃ pāletu,<br>
jālī kaṇhājinā cubho;<br>
Athopi taṃ mahārājā,<br>
sañjayo abhirakkhatu”.<br>
</p>
<p>
<a class="msdiv" id="msdiv2407"></a>
<a class="ms" id="p_23J_3767"></a>
<a class="sc" id="767"></a>
Idañca paccayaṃ laddhā,<br>
pubbe saṅklesamattano;<br>
Ānandiyaṃ ācariṃsu,<br>
ramaṇīye giribbaje.<br>
</p>
<p>
<a class="msdiv" id="msdiv2408"></a>
<a class="ms" id="p_23J_3768"></a>
<a class="sc" id="768"></a>
Idañca paccayaṃ laddhā,<br>
pubbe saṅklesamattano;<br>
Ānandi vittā sumanā,<br>
putte saṅgamma lakkhaṇā.<br>
</p>
<p>
<a class="msdiv" id="msdiv2409"></a>
<a class="ms" id="p_23J_3769"></a>
<a class="sc" id="769"></a>
Idañca paccayaṃ laddhā,<br>
pubbe saṅklesamattano;<br>
Ānandi vittā patītā,<br>
saha puttehi lakkhaṇā.<br>
</p>
<p>
<a class="msdiv" id="msdiv2410"></a>
<a class="ms" id="p_23J_3770"></a>
<a class="sc" id="770"></a>
“Ekabhattā pure āsiṃ,<br>
niccaṃ thaṇḍilasāyinī;<br>
Iti metaṃ vataṃ āsi,<br>
tumhaṃ kāmā hi puttakā.<br>
</p>
<p>
<a class="msdiv" id="msdiv2411"></a>
<a class="ms" id="p_23J_3771"></a>
<a class="sc" id="771"></a>
Taṃ me vataṃ samiddhajja,<br>
tumhe saṅgamma puttakā;<br>
Mātujampi taṃ pāletu,<br>
pitujampi ca puttaka;<br>
Athopi taṃ mahārājā,<br>
sañjayo abhirakkhatu.<br>
</p>
<p>
<a class="msdiv" id="msdiv2412"></a>
<a class="ms" id="p_23J_3772"></a>
<a class="sc" id="772"></a>
Yaṃ kiñcitthi kataṃ puññaṃ,<br>
mayhañceva pitucca te;<br>
Sabbena tena kusalena,<br>
ajaro amaro bhava”.<br>
</p>
<p>
<a class="msdiv" id="msdiv2413"></a>
<a class="ms" id="p_23J_3773"></a>
<a class="sc" id="773"></a>
Kappāsikañca koseyyaṃ,<br>
khomakoṭumbarāni ca;<br>
Sassu suṇhāya pāhesi,<br>
yehi maddī asobhatha.<br>
</p>
<p>
<a class="msdiv" id="msdiv2414"></a>
<a class="ms" id="p_23J_3774"></a>
<a class="sc" id="774"></a>
Tato hemañca kāyūraṃ,<br>
gīveyyaṃ ratanāmayaṃ;<br>
Sassu suṇhāya pāhesi,<br>
yehi maddī asobhatha.<br>
</p>
<p>
<a class="msdiv" id="msdiv2415"></a>
<a class="ms" id="p_23J_3775"></a>
<a class="sc" id="775"></a>
Tato hemañca kāyūraṃ,<br>
aṅgadaṃ maṇimekhalaṃ;<br>
Sassu suṇhāya pāhesi,<br>
yehi maddī asobhatha.<br>
</p>
<p>
<a class="msdiv" id="msdiv2416"></a>
<a class="ms" id="p_23J_3776"></a>
<a class="sc" id="776"></a>
Uṇṇataṃ mukhaphullañca,<br>
nānāratte ca māṇike;<br>
Sassu suṇhāya pāhesi,<br>
yehi maddī asobhatha.<br>
</p>
<p>
<a class="msdiv" id="msdiv2417"></a>
<a class="ms" id="p_23J_3777"></a>
<a class="sc" id="777"></a>
Uggatthanaṃ giṅgamakaṃ,<br>
mekhalaṃ pāṭipādakaṃ;<br>
Sassu suṇhāya pāhesi,<br>
yehi maddī asobhatha.<br>
</p>
<p>
<a class="msdiv" id="msdiv2418"></a>
<a class="ms" id="p_23J_3778"></a>
<a class="sc" id="778"></a>
Suttañca suttavajjañca,<br>
upanijjhāya seyyasi;<br>
Asobhatha rājaputtī,<br>
devakaññāva nandane.<br>
</p>
<p>
<a class="msdiv" id="msdiv2419"></a>
<a class="ms" id="p_23J_3779"></a>
<a class="sc" id="779"></a>
Sīsaṃ nhātā sucivatthā,<br>
sabbālaṅkārabhūsitā;<br>
Asobhatha rājaputtī,<br>
tāvatiṃseva accharā.<br>
</p>
<p>
<a class="msdiv" id="msdiv2420"></a>
<a class="ms" id="p_23J_3780"></a>
<a class="sc" id="780"></a>
Kadalīva vātacchupitā,<br>
jātā cittalatāvane;<br>
Dantāvaraṇasampannā,<br>
rājaputtī asobhatha.<br>
</p>
<p>
<a class="msdiv" id="msdiv2421"></a>
<a class="ms" id="p_23J_3781"></a>
<a class="sc" id="781"></a>
Sakuṇī mānusinīva,<br>
jātā cittapattā patī;<br>
Nigrodhapakkabimboṭṭhī,<br>
rājaputtī asobhatha.<br>
</p>
<p>
<a class="msdiv" id="msdiv2422"></a>
<a class="ms" id="p_23J_3782"></a>
<a class="sc" id="782"></a>
Tassā ca nāgamānesuṃ,<br>
nātibaddhaṃva kuñjaraṃ;<br>
Sattikkhamaṃ sarakkhamaṃ,<br>
īsādantaṃ urūḷhavaṃ.<br>
</p>
<p>
<a class="msdiv" id="msdiv2423"></a>
<a class="ms" id="p_23J_3783"></a>
<a class="sc" id="783"></a>
Sā maddī nāgamāruhi,<br>
nātivaddhaṃva kuñjaraṃ;<br>
Sattikkhamaṃ sarakkhamaṃ,<br>
īsādantaṃ urūḷhavaṃ.<br>
</p>
<p>
<a class="msdiv" id="msdiv2424"></a>
<a class="ms" id="p_23J_3784"></a>
<a class="sc" id="784"></a>
Sabbamhi taṃaraññamhi,<br>
yāvantettha migā ahuṃ;<br>
Vessantarassa tejena,<br>
naññamaññaṃ viheṭhayuṃ.<br>
</p>
<p>
<a class="msdiv" id="msdiv2425"></a>
<a class="ms" id="p_23J_3785"></a>
<a class="sc" id="785"></a>
Sabbamhi taṃaraññamhi,<br>
yāvantettha dijā ahuṃ;<br>
Vessantarassa tejena,<br>
naññamaññaṃ viheṭhayuṃ.<br>
</p>
<p>
<a class="msdiv" id="msdiv2426"></a>
<a class="ms" id="p_23J_3786"></a>
<a class="sc" id="786"></a>
Sabbamhi taṃaraññamhi,<br>
yāvantettha migā ahuṃ;<br>
Ekajjhaṃ sannipātiṃsu,<br>
vessantare payātamhi;<br>
Sivīnaṃ raṭṭhavaḍḍhane.<br>
</p>
<p>
<a class="msdiv" id="msdiv2427"></a>
<a class="ms" id="p_23J_3787"></a>
<a class="sc" id="787"></a>
Sabbamhi taṃaraññamhi,<br>
yāvantettha dijā ahuṃ;<br>
Ekajjhaṃ sannipātiṃsu,<br>
vessantare payātamhi;<br>
Sivīnaṃ raṭṭhavaḍḍhane.<br>
</p>
<p>
<a class="msdiv" id="msdiv2428"></a>
<a class="ms" id="p_23J_3788"></a>
<a class="sc" id="788"></a>
Sabbamhi taṃaraññamhi,<br>
yāvantettha migā ahuṃ;<br>
Nāssu mañjū nikūjiṃsu,<br>
vessantare payātamhi;<br>
Sivīnaṃ raṭṭhavaḍḍhane.<br>
</p>
<p>
<a class="msdiv" id="msdiv2429"></a>
<a class="ms" id="p_23J_3789"></a>
<a class="sc" id="789"></a>
Sabbamhi taṃaraññamhi,<br>
yāvantettha dijā ahuṃ;<br>
Nāssu mañjū nikūjiṃsu,<br>
vessantare payātamhi;<br>
Sivīnaṃ raṭṭhavaḍḍhane.<br>
</p>
<p>
<a class="msdiv" id="msdiv2430"></a>
<a class="ms" id="p_23J_3790"></a>
<a class="sc" id="790"></a>
Paṭiyatto rājamaggo,<br>
vicitto pupphasanthato;<br>
Vasi vessantaro yattha,<br>
yāvatāva jetuttarā.<br>
</p>
<p>
<a class="msdiv" id="msdiv2431"></a>
<a class="ms" id="p_23J_3791"></a>
<a class="sc" id="791"></a>
Tato saṭṭhisahassāni,<br>
yodhino cārudassanā;<br>
Samantā parikiriṃsu,<br>
vessantare payātamhi;<br>
Sivīnaṃ raṭṭhavaḍḍhane.<br>
</p>
<p>
<a class="msdiv" id="msdiv2432"></a>
<a class="ms" id="p_23J_3792"></a>
<a class="sc" id="792"></a>
Orodhā ca kumārā ca,<br>
vesiyānā ca brāhmaṇā;<br>
Samantā parikiriṃsu,<br>
vessantare payātamhi;<br>
Sivīnaṃ raṭṭhavaḍḍhane.<br>
</p>
<p>
<a class="msdiv" id="msdiv2433"></a>
<a class="ms" id="p_23J_3793"></a>
<a class="sc" id="793"></a>
Hatthārohā anīkaṭṭhā,<br>
rathikā pattikārakā;<br>
Samantā parikiriṃsu,<br>
vessantare payātamhi;<br>
Sivīnaṃ raṭṭhavaḍḍhane.<br>
</p>
<p>
<a class="msdiv" id="msdiv2434"></a>
<a class="ms" id="p_23J_3794"></a>
<a class="sc" id="794"></a>
Samāgatā jānapadā,<br>
negamā ca samāgatā;<br>
Samantā parikiriṃsu,<br>
vessantare payātamhi;<br>
Sivīnaṃ raṭṭhavaḍḍhane.<br>
</p>
<p>
<a class="msdiv" id="msdiv2435"></a>
<a class="ms" id="p_23J_3795"></a>
<a class="sc" id="795"></a>
Karoṭiyā cammadharā,<br>
illīhatthā suvammino;<br>
Purato paṭipajjiṃsu,<br>
vessantare payātamhi;<br>
Sivīnaṃ raṭṭhavaḍḍhane.<br>
</p>
<p>
<a class="msdiv" id="msdiv2436"></a>
<a class="ms" id="p_23J_3796"></a>
<a class="sc" id="796"></a>
Te pāvisuṃ puraṃ rammaṃ,<br>
mahāpākāratoraṇaṃ;<br>
Upetaṃ annapānehi,<br>
naccagītehi cūbhayaṃ.<br>
</p>
<p>
<a class="msdiv" id="msdiv2437"></a>
<a class="ms" id="p_23J_3797"></a>
<a class="sc" id="797"></a>
Vittā jānapadā āsuṃ,<br>
negamā ca samāgatā;<br>
Anuppatte kumāramhi,<br>
sivīnaṃ raṭṭhavaḍḍhane.<br>
</p>
<p>
<a class="msdiv" id="msdiv2438"></a>
<a class="ms" id="p_23J_3798"></a>
<a class="sc" id="798"></a>
Celukkhepo avattittha,<br>
āgate dhanadāyake;<br>
Nandiṃ pavesi nagare,<br>
bandhanā mokkho aghosatha.<br>
</p>
<p>
<a class="msdiv" id="msdiv2439"></a>
<a class="ms" id="p_23J_3799"></a>
<a class="sc" id="799"></a>
Jātarūpamayaṃ vassaṃ,<br>
devo pāvassi tāvade;<br>
Vessantare paviṭṭhamhi,<br>
sivīnaṃ raṭṭhavaḍḍhane.<br>
</p>
<p>
<a class="msdiv" id="msdiv2440"></a>
<a class="ms" id="p_23J_3800"></a>
<a class="sc" id="800"></a>
Tato vessantaro rājā,<br>
Dānaṃ datvāna khattiyo;<br>
Kāyassa bhedā sappañño,<br>
Saggaṃ so upapajjathāti. (6652)<br>
</p>
</blockquote>
<p class="endsutta">
<a class="ms" id="p_23J_3801"></a>
<a class="sc" id="801"></a>
Vessantarajātakaṃ dasamaṃ.</p>
<p class="endsection">
<a class="ms" id="p_23J_3802"></a>
<a class="sc" id="802"></a>
Mahānipātaṃ niṭṭhitaṃ.</p>
<p class="endbook">
<a class="ms" id="p_23J_3803"></a>
<a class="sc" id="803"></a>
Jātakapāḷi niṭṭhitā.</p>
</article>
<div id="metaarea">
<p>
Pali text from the Mahāsaṅgīti Tipiṭaka Buddhavasse 2500: World Tipiṭaka
Edition in Roman Script. Edited and published by The M.L. Maniratana Bunnag
Dhamma Society Fund, 2005. Based on the digital edition of the Chaṭṭha
Saṅgāyana published by the Vipassana Research Institute, with corrections and
proofreading by the Dhamma Society.</p>
</div>
</section>
</div>
</body>
</html>