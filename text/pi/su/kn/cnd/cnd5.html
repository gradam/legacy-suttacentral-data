<!DOCTYPE html>
<html>
<head>
<meta charset="UTF-8">
<meta author=" Pali text from the Mahāsaṅgīti Tipiṭaka Buddhavasse 2500">
<title></title>
</head>
<body>
<div id="text" lang="pi">
<div id="toc">
</div>
<section class="sutta" id="cnd5">
<article>
<div class="hgroup">
<p class="division">Cūḷaniddesa</p>
<p>Pārāyanavagganiddesa</p>
<p>Pucchāniddesa</p>
<h1>Ajitamāṇavapucchāniddesa</h1>
</div>
<blockquote class="gatha">
<p>
<a class="msdiv" id="msdiv1"></a>
<a class="ms" id="p_25Cn_195"></a>
<a class="sc" id="1"></a>
<strong>Kenassu nivuto loko,
<span class="gathaQuote">(iccāyasmā ajito)</span></strong><br>
<strong>Kenassu nappakāsati;</strong>
<br>
<strong>Kissābhilepanaṃ brūsi</strong>,<br>
<strong>Kiṃsu tassa mahabbhayaṃ.</strong>
(1)<br>
</p>
</blockquote>
<p>
<a class="ms" id="p_25Cn_196"></a><a class="sc" id="2"></a><strong>Kenassu
nivuto loko</strong>ti.
<strong>Loko</strong>ti nirayaloko tiracchānaloko pettivisayaloko manussaloko
devaloko khandhaloko dhātuloko āyatanaloko ayaṃ loko paro loko brahmaloko
devaloko—  ayaṃ vuccati loko. Ayaṃ loko kena āvuto nivuto ovuto pihito
paṭicchanno paṭikujjitoti—  kenassu nivuto loko?</p>
<p>
<a class="ms" id="p_25Cn_197"></a><a class="sc" id="3"></a><strong>Iccāyasmā
ajito</strong>ti.
<strong>Iccā</strong>ti padasandhi padasaṃsaggo padapāripūrī akkharasamavāyo
byañjanasiliṭṭhatā padānupubbatāpetaṃ iccāti.
<strong>Āyasmā</strong>ti piyavacanaṃ garuvacanaṃ
sagāravasappatissādhivacanametaṃ āyasmāti.
<strong>Ajito</strong>ti tassa brāhmaṇassa nāmaṃ saṅkhā samaññā paññatti vohāro
nāmaṃ nāmakammaṃ nāmadheyyaṃ nirutti byañjanaṃ abhilāpoti—  iccāyasmā ajito.
</p>
<p>
<a class="ms" id="p_25Cn_198"></a><a class="sc" id="4"></a><strong>Kenassu
nappakāsatī</strong>ti kena loko nappakāsati nappabhāsati na tapati na virocati
na ñāyati na paññāyatīti—  kenassu nappakāsati.</p>
<p>
<a class="ms" id="p_25Cn_199"></a><a class="sc" id="5"></a><strong>Kissābhilepanaṃ
brūsī</strong>ti kiṃ lokassa lepanaṃ lagganaṃ bandhanaṃ upakkileso. Kena loko
litto saṃlitto upalitto kiliṭṭho saṃkiliṭṭho makkhito saṃsaṭṭho laggo laggito
palibuddho, brūsi ācikkhasi desesi paññapesi paṭṭhapesi vivarasi vibhajasi
uttānīkarosi pakāsesīti—  kissābhilepanaṃ brūsi.</p>
<p>
<a class="ms" id="p_25Cn_200"></a><a class="sc" id="6"></a><strong>Kiṃsu tassa
mahabbhayan</strong>ti kiṃ lokassa bhayaṃ mahabbhayaṃ pīḷanaṃ ghaṭṭanaṃ
upaddavo upasaggoti—  kiṃsu tassa mahabbhayaṃ. Tenāha so brāhmaṇo— </p>
<blockquote class="gatha">
<p>
<a class="ms" id="p_25Cn_201"></a>
<a class="sc" id="7"></a>
“Kenassu nivuto loko,
<span class="gathaQuote">(iccāyasmā ajito)</span><br>
Kenassu nappakāsati;<br>
Kissābhilepanaṃ brūsi,<br>
Kiṃsu tassa mahabbhayan”ti.<br>
</p>
<p>
<a class="msdiv" id="msdiv2"></a>
<a class="ms" id="p_25Cn_202"></a>
<a class="sc" id="8"></a>
<strong>Avijjāya nivuto loko,
<span class="gathaQuote">(ajitāti bhagavā)</span></strong><br>
<strong>Vevicchā pamādā nappakāsati;</strong>
<br>
<strong>Jappābhilepanaṃ brūmi,</strong>
<br>
<strong>Dukkhamassa mahabbhayaṃ.</strong>
(2)<br>
</p>
</blockquote>
<p>
<a class="ms" id="p_25Cn_203"></a><a class="sc" id="9"></a><strong>Avijjāya
nivuto loko</strong>ti.
<strong>Avijjā</strong>ti dukkhe aññāṇaṃ dukkhasamudaye aññāṇaṃ dukkhanirodhe
aññāṇaṃ dukkhanirodhagāminiyā paṭipadāya aññāṇaṃ, pubbante aññāṇaṃ aparante
aññāṇaṃ pubbantāparante aññāṇaṃ, idappaccayatāpaṭiccasamuppannesu dhammesu
aññāṇaṃ, yaṃ evarūpaṃ aññāṇaṃ adassanaṃ anabhisamayo ananubodho asambodho
appaṭivedho asaṅgāhanā apariyogāhanā asamapekkhanā apaccavekkhaṇā
apaccavekkhaṇakammaṃ dummejjhaṃ bālyaṃ asampajaññaṃ moho pamoho sammoho avijjā
avijjogho avijjāyogo avijjānusayo avijjāpariyuṭṭhānaṃ avijjālaṅgī moho
akusalamūlaṃ, ayaṃ vuccati—  avijjā.</p>
<p>
<a class="ms" id="p_25Cn_204"></a><a class="sc" id="10"></a><strong>Loko</strong>ti
nirayaloko tiracchānaloko pettivisayaloko manussaloko devaloko khandhaloko
dhātuloko āyatanaloko ayaṃ loko paro loko brahmaloko devaloko—  ayaṃ vuccati
loko. Ayaṃ loko imāya avijjāya āvuto nivuto ovuto pihito paṭicchanno
paṭikujjitoti—  avijjāya nivuto loko.</p>
<p>
<a class="ms" id="p_25Cn_205"></a><a class="sc" id="11"></a><strong>Ajitā</strong>ti
bhagavā taṃ brāhmaṇaṃ nāmena ālapati.
<strong>Bhagavā</strong>ti gāravādhivacanaṃ. Api ca, bhaggarāgoti bhagavā;
bhaggadosoti bhagavā; bhaggamohoti bhagavā; bhaggamānoti bhagavā;
bhaggadiṭṭhīti bhagavā; bhaggakaṇḍakoti bhagavā; bhaggakilesoti bhagavā; bhaji
vibhaji pavibhaji dhammaratananti bhagavā; bhavānaṃ antakaroti bhagavā;
bhāvitakāyo bhāvitasīlo bhāvitacitto bhāvitapaññoti bhagavā; bhaji vā bhagavā
araññavanapatthāni pantāni senāsanāni appasaddāni appanigghosāni vijanavātāni
manussarāhasseyyakāni paṭisallānasāruppānīti bhagavā; bhāgī vā bhagavā
cīvarapiṇḍapātasenāsanagilānapaccayabhesajjaparikkhārānanti bhagavā; bhāgī vā
bhagavā attharasassa dhammarasassa vimuttirasassa adhisīlassa adhicittassa
adhipaññāyāti bhagavā; bhāgī vā bhagavā catunnaṃ jhānānaṃ catunnaṃ appamaññānaṃ
catunnaṃ arūpasamāpattīnanti bhagavā; bhāgī vā bhagavā aṭṭhannaṃ vimokkhānaṃ
aṭṭhannaṃ abhibhāyatanānaṃ navannaṃ anupubbasamāpattīnanti bhagavā; bhāgī vā
bhagavā dasannaṃ saññābhāvanānaṃ kasiṇasamāpattīnaṃ ānāpānassatisamādhissa
asubhasamāpattiyāti bhagavā; bhāgī vā bhagavā catunnaṃ satipaṭṭhānānaṃ catunnaṃ
sammappadhānānaṃ catunnaṃ iddhipādānaṃ pañcannaṃ indriyānaṃ pañcannaṃ balānaṃ
sattannaṃ bojjhaṅgānaṃ ariyassa aṭṭhaṅgikassa maggassāti bhagavā; bhāgī vā
bhagavā dasannaṃ tathāgatabalānaṃ catunnaṃ vesārajjānaṃ catunnaṃ
paṭisambhidānaṃ channaṃ abhiññānaṃ channaṃ buddhadhammānanti bhagavā; bhagavāti
netaṃ nāmaṃ mātarā kataṃ na pitarā kataṃ na bhātarā kataṃ na bhaginiyā kataṃ
na mittāmaccehi kataṃ na ñātisālohitehi kataṃ na samaṇabrāhmaṇehi kataṃ na
devatāhi kataṃ. Vimokkhantikametaṃ buddhānaṃ bhagavantānaṃ bodhiyā mūle saha
sabbaññutañāṇassa paṭilābhā sacchikā paññatti, yadidaṃ bhagavāti—  ajitāti
bhagavā.</p>
<p>
<a class="ms" id="p_25Cn_206"></a><a class="sc" id="12"></a><strong>Vevicchā
pamādā nappakāsatī</strong>ti.
<strong>Vevicchaṃ</strong> vuccati pañca macchariyāni—  āvāsamacchariyaṃ,
kulamacchariyaṃ, lābhamacchariyaṃ, vaṇṇamacchariyaṃ, dhammamacchariyaṃ. Yaṃ
evarūpaṃ maccheraṃ maccharāyanā maccharāyitattaṃ vevicchaṃ kadariyaṃ
kaṭukañcukatā aggahitattaṃ cittassa—  idaṃ vuccati macchariyaṃ. Api ca
khandhamacchariyampi macchariyaṃ, dhātumacchariyampi macchariyaṃ,
āyatanamacchariyampi macchariyaṃ, gāho vuccati macchariyaṃ.
<strong>Pamādo</strong> vattabbo—  kāyaduccarite vā vacīduccarite vā
manoduccarite vā pañcasu kāmaguṇesu vā cittassa vosaggo vosaggānuppadānaṃ
kusalānaṃ dhammānaṃ bhāvanāya asakkaccakiriyatā asātaccakiriyatā
anaṭṭhitakiriyatā olīnavuttitā nikkhittacchandatā nikkhittadhuratā anāsevanā
abhāvanā abahulīkammaṃ anadhiṭṭhānaṃ ananuyogo pamādo. Yo evarūpo pamādo
pamajjanā pamajjitattaṃ—  ayaṃ vuccati pamādo.
<strong>Vevicchā pamādā nappakāsatī</strong>ti iminā ca macchariyena iminā ca
pamādena loko nappakāsati nappabhāsati na tapati na virocati na ñāyati na
paññāyatīti—  vevicchā pamādā nappakāsati.</p>
<p>
<a class="ms" id="p_25Cn_207"></a><a class="sc" id="13"></a><strong>Jappābhilepanaṃ
brūmī</strong>ti jappā vuccati taṇhā. Yo rāgo sārāgo anunayo anurodho nandī
nandirāgo cittassa sārāgo icchā mucchā ajjhosānaṃ gedho paligedho saṅgo paṅko
ejā māyā janikā sañjananī sibbinī jālinī saritā visattikā suttaṃ visaṭā āyūhanī
dutiyā paṇidhi bhavanetti vanaṃ vanatho santhavo sineho apekkhā paṭibandhu āsā
āsīsanā āsīsitattaṃ rūpāsā saddāsā gandhāsā rasāsā phoṭṭhabbāsā lābhāsā
dhanāsā puttāsā jīvitāsā jappā pajappā abhijappā jappanā jappitattaṃ loluppaṃ
loluppāyanā loluppāyitattaṃ pucchañjikatā sādhukamyatā adhammarāgo visamalobho
nikanti nikāmanā patthanā pihanā sampatthanā kāmataṇhā bhavataṇhā vibhavataṇhā
rūpataṇhā arūpataṇhā nirodhataṇhā rūpataṇhā saddataṇhā gandhataṇhā rasataṇhā
phoṭṭhabbataṇhā dhammataṇhā ogho yogo gantho upādānaṃ āvaraṇaṃ nīvaraṇaṃ
chadanaṃ bandhanaṃ upakkileso anusayo pariyuṭṭhānaṃ latā vevicchaṃ dukkhamūlaṃ
dukkhanidānaṃ dukkhappabhavo mārapāso mārabaḷisaṃ mārāmisaṃ māravisayo
māranivāso māragocaro mārabandhanaṃ taṇhānadī taṇhājālaṃ taṇhāgaddulaṃ
taṇhāsamuddo abhijjhā lobho akusalamūlaṃ—  ayaṃ vuccati jappā. Lokassa lepanaṃ
lagganaṃ bandhanaṃ upakkileso imāya jappāya loko litto saṃlitto upalitto
kiliṭṭho saṃkiliṭṭho makkhito saṃsaṭṭho laggo laggito palibuddhoti brūmi
ācikkhāmi desemi paññapemi paṭṭhapemi vivarāmi vibhajāmi uttānīkaromi
pakāsemīti—  jappābhilepanaṃ brūmi.</p>
<p>
<a class="ms" id="p_25Cn_208"></a><a class="sc" id="14"></a><strong>Dukkhamassa
mahabbhayan</strong>ti.
<strong>Dukkhan</strong>ti jātidukkhaṃ jarādukkhaṃ byādhidukkhaṃ maraṇadukkhaṃ
sokaparidevadukkhadomanassupāyāsadukkhaṃ nerayikaṃ dukkhaṃ tiracchānayonikaṃ
dukkhaṃ pettivisayikaṃ dukkhaṃ mānusikaṃ dukkhaṃ gabbhokkantimūlakaṃ dukkhaṃ
gabbhaṭṭhitimūlakaṃ dukkhaṃ gabbhavuṭṭhānamūlakaṃ dukkhaṃ jātassūpanibandhakaṃ
dukkhaṃ jātassa parādheyyakaṃ dukkhaṃ attūpakkamaṃ dukkhaṃ parūpakkamaṃ dukkhaṃ
saṅkhāradukkhaṃ vipariṇāmadukkhaṃ cakkhurogo sotarogo ghānarogo jivhārogo
kāyarogo sīsarogo kaṇṇarogo mukharogo dantarogo kāso sāso pināso ḍāho jaro
kucchirogo mucchā pakkhandikā sūlā visūcikā kuṭṭhaṃ gaṇḍo kilāso soso apamāro
daddu kaṇḍu kacchu rakhasā vitacchikā lohitapittaṃ madhumeho aṃsā piḷakā
bhagandalā pittasamuṭṭhānā ābādhā semhasamuṭṭhānā ābādhā vātasamuṭṭhānā ābādhā
sannipātikā ābādhā utupariṇāmajā ābādhā visamaparihārajā ābādhā opakkamikā
ābādhā kammavipākajā ābādhā sītaṃ uṇhaṃ jighacchā pipāsā uccāro passāvo
ḍaṃsamakasavātātapasarīsapasamphassaṃ dukkhaṃ mātumaraṇaṃ dukkhaṃ pitumaraṇaṃ
dukkhaṃ bhātumaraṇaṃ dukkhaṃ bhaginimaraṇaṃ dukkhaṃ puttamaraṇaṃ dukkhaṃ
dhītumaraṇaṃ dukkhaṃ ñātibyasanaṃ dukkhaṃ rogabyasanaṃ dukkhaṃ bhogabyasanaṃ
dukkhaṃ sīlabyasanaṃ dukkhaṃ diṭṭhibyasanaṃ dukkhaṃ yesaṃ dhammānaṃ ādito
samudāgamanaṃ paññāyati. Atthaṅgamato nirodho paññāyati. Kammasannissito
vipāko, vipākasannissitaṃ kammaṃ, nāmasannissitaṃ rūpaṃ rūpasannissitaṃ nāmaṃ,
jātiyā anugataṃ jarāya anusaṭaṃ byādhinā abhibhūtaṃ maraṇena abbhāhataṃ dukkhe
patiṭṭhitaṃ atāṇaṃ aleṇaṃ asaraṇaṃ asaraṇībhūtaṃ—  idaṃ vuccati dukkhaṃ. Idaṃ
dukkhaṃ lokassa bhayaṃ mahābhayaṃ pīḷanaṃ ghaṭṭanaṃ upaddavo upasaggoti—
dukkhamassa mahabbhayaṃ. Tenāha bhagavā— </p>
<blockquote class="gatha">
<p>
<a class="ms" id="p_25Cn_209"></a>
<a class="sc" id="15"></a>
“Avijjāya nivuto loko,
<span class="gathaQuote">(ajitāti bhagavā)</span><br>
Vevicchā pamādā nappakāsati;<br>
Jappābhilepanaṃ brūmi,<br>
Dukkhamassa mahabbhayan”ti.<br>
</p>
<p>
<a class="msdiv" id="msdiv3"></a>
<a class="ms" id="p_25Cn_210"></a>
<a class="sc" id="16"></a>
<strong>Savanti sabbadhi sotā,
<span class="gathaQuote">(iccāyasmā ajito)</span></strong><br>
<strong>Sotānaṃ kiṃ nivāraṇaṃ;</strong>
<br>
<strong>Sotānaṃ saṃvaraṃ brūhi,</strong>
<br>
<strong>Kena sotā pidhiyyare.</strong>
(3)<br>
</p>
</blockquote>
<p>
<a class="ms" id="p_25Cn_211"></a><a class="sc" id="17"></a><strong>Savanti
sabbadhi sotā</strong>ti.
<strong>Sotā</strong>ti taṇhāsoto diṭṭhisoto kilesasoto duccaritasoto
avijjāsoto.
<strong>Sabbadhī</strong>ti sabbesu āyatanesu.
<strong>Savantī</strong>ti savanti āsavanti sandanti pavattanti. Cakkhuto rūpe
savanti āsavanti sandanti pavattanti. Sotato sadde savanti…  ghānato gandhe
savanti…  jivhāto rase savanti…  kāyato phoṭṭhabbe savanti…  manato dhamme
savanti āsavanti sandanti pavattanti. Cakkhuto rūpataṇhā savanti āsavanti
sandanti pavattanti. Sotato saddataṇhā savanti āsavanti sandanti pavattanti.
Ghānato gandhataṇhā savanti…  jivhāto rasataṇhā savanti…  kāyato
phoṭṭhabbataṇhā savanti…  manato dhammataṇhā savanti āsavanti sandanti
pavattantīti—  savanti sabbadhi sotā.</p>
<p>
<a class="ms" id="p_25Cn_212"></a><a class="sc" id="18"></a><strong>Iccāyasmā
ajito</strong>ti.
<strong>Iccā</strong>ti padasandhi…pe…  padānupubbatāpetaṃ iccāti…pe…
iccāyasmā ajito.</p>
<p>
<a class="ms" id="p_25Cn_213"></a><a class="sc" id="19"></a><strong>Sotānaṃ kiṃ
nivāraṇan</strong>ti sotānaṃ kiṃ āvaraṇaṃ nīvaraṇaṃ saṃvaraṇaṃ rakkhanaṃ
gopananti—  sotānaṃ kiṃ nivāraṇaṃ.</p>
<p>
<a class="ms" id="p_25Cn_214"></a><a class="sc" id="20"></a><strong>Sotānaṃ
saṃvaraṃ brūhī</strong>ti sotānaṃ āvaraṇaṃ nīvaraṇaṃ saṃvaraṇaṃ rakkhanaṃ
gopanaṃ brūhi ācikkha desehi paññapehi paṭṭhapehi vivarāhi vibhajāhi
uttānīkarohi pakāsehīti—  sotānaṃ saṃvaraṃ brūhi.</p>
<p>
<a class="ms" id="p_25Cn_215"></a><a class="sc" id="21"></a><strong>Kena sotā
pidhiyyare</strong>ti kena sotā pidhīyanti pacchijjanti na savanti na āsavanti
na sandanti nappavattantīti—  kena sotā pidhiyyare. Tenāha so brāhmaṇo— </p>
<blockquote class="gatha">
<p>
<a class="ms" id="p_25Cn_216"></a>
<a class="sc" id="22"></a>
“Savanti sabbadhi sotā,
<span class="gathaQuote">(iccāyasmā ajito)</span><br>
Sotānaṃ kiṃ nivāraṇaṃ;<br>
Sotānaṃ saṃvaraṃ brūhi,<br>
Kena sotā pidhiyyare”.<br>
</p>
<p>
<a class="msdiv" id="msdiv4"></a>
<a class="ms" id="p_25Cn_217"></a>
<a class="sc" id="23"></a>
<strong>Yāni sotāni lokasmiṃ,
<span class="gathaQuote">(ajitāti bhagavā)</span></strong><br>
<strong>Sati tesaṃ nivāraṇaṃ;</strong>
<br>
<strong>Sotānaṃ saṃvaraṃ brūmi,</strong>
<br>
<strong>Paññāyete pidhiyyare.</strong>
(4)<br>
</p>
</blockquote>
<p>
<a class="ms" id="p_25Cn_218"></a><a class="sc" id="24"></a><strong>Yāni sotāni
lokasmin</strong>ti yāni etāni sotāni mayā kittitāni pakittitāni ācikkhitāni
desitāni paññapitāni paṭṭhapitāni vivaritāni vibhajitāni uttānīkatāni
pakāsitāni, seyyathidaṃ—  taṇhāsoto diṭṭhisoto kilesasoto duccaritasoto
avijjāsoto.
<strong>Lokasmin</strong>ti apāyaloke manussaloke devaloke khandhaloke
dhātuloke āyatanaloketi—  yāni sotāni lokasmiṃ.
<strong>Ajitā</strong>ti bhagavā taṃ brāhmaṇaṃ nāmena ālapati.</p>
<p>
<a class="ms" id="p_25Cn_219"></a><a class="sc" id="25"></a><strong>Sati tesaṃ
nivāraṇan</strong>ti.
<strong>Satī</strong>ti yā sati anussati paṭissati sati saraṇatā dhāraṇatā
apilāpanatā asammussanatā, sati satindriyaṃ satibalaṃ sammāsati
satisambojjhaṅgo ekāyanamaggo—  ayaṃ vuccati sati.
<strong>Nivāraṇan</strong>ti āvaraṇaṃ nīvaraṇaṃ saṃvaraṇaṃ rakkhanaṃ gopananti—
sati tesaṃ nivāraṇaṃ.</p>
<p>
<a class="ms" id="p_25Cn_220"></a><a class="sc" id="26"></a><strong>Sotānaṃ
saṃvaraṃ brūmī</strong>ti sotānaṃ āvaraṇaṃ nīvaraṇaṃ saṃvaraṇaṃ rakkhanaṃ
gopanaṃ brūmi ācikkhāmi…pe…  uttānīkaromi pakāsemīti—  sotānaṃ saṃvaraṃ brūmi.
</p>
<p>
<a class="ms" id="p_25Cn_221"></a><a class="sc" id="27"></a><strong>Paññāyete
pidhiyyare</strong>ti.
<strong>Paññā</strong>ti yā paññā pajānanā…pe…  amoho dhammavicayo sammādiṭṭhi.
Paññāyete pidhiyyareti—  paññāyete sotā pidhīyanti pacchijjanti na savanti na
āsavanti na sandanti nappavattanti. “Sabbe saṅkhārā aniccā”ti jānato passato
paññāyete sotā pidhīyanti pacchijjanti na savanti na āsavanti na sandanti
nappavattanti. “Sabbe saṅkhārā dukkhā”ti jānato passato paññāyete sotā
pidhīyanti pacchijjanti na savanti na āsavanti na sandanti nappavattanti.
“Sabbe saṅkhārā anattā”ti jānato passato paññāyete sotā pidhīyanti pacchijjanti
na savanti na āsavanti na sandanti nappavattanti. “Avijjāpaccayā saṅkhārā”ti
jānato passato paññāyete sotā pidhīyanti pacchijjanti na savanti na āsavanti na
sandanti nappavattanti. “Saṅkhārapaccayā viññāṇan”ti…  “viññāṇapaccayā
nāmarūpan”ti…  “nāmarūpapaccayā saḷāyatanan”ti…  “saḷāyatanapaccayā phasso”ti…
“phassapaccayā vedanā”ti…  “vedanāpaccayā taṇhā”ti…  “taṇhāpaccayā
upādānan”ti…  “upādānapaccayā bhavo”ti…  “bhavapaccayā jātī”ti…  “jātipaccayā
jarāmaraṇan”ti jānato passato paññāyete sotā pidhīyanti pacchijjanti na savanti
na āsavanti na sandanti nappavattanti. “Avijjānirodhā saṅkhāranirodho”ti…
“saṅkhāranirodhā viññāṇanirodho”ti…  “viññāṇanirodhā nāmarūpanirodho”ti…
“nāmarūpanirodhā saḷāyatananirodho”ti…  “saḷāyatananirodhā phassanirodho”ti…
“phassanirodhā vedanānirodho”ti…  “vedanānirodhā taṇhānirodho”ti…
“taṇhānirodhā upādānanirodho”ti…  “upādānanirodhā bhavanirodho”ti…
“bhavanirodhā jātinirodho”ti…  “jātinirodhā jarāmaraṇanirodho”ti jānato passato
paññāyete sotā pidhīyanti pacchijjanti na savanti na āsavanti na sandanti
nappavattanti. “Idaṃ dukkhan”ti…  “ayaṃ dukkhasamudayo”ti…  “ayaṃ
dukkhanirodho”ti…  “ayaṃ dukkhanirodhagāminī paṭipadā”ti jānato passato
paññāyete sotā pidhīyanti pacchijjanti na savanti na āsavanti na sandanti
nappavattanti. “Ime dhammā āsavā”ti…  “ayaṃ āsavasamudayo”ti…  “ayaṃ
āsavanirodho”ti…  “ayaṃ āsavanirodhagāminī paṭipadā”ti jānato passato paññāyete
sotā pidhīyanti pacchijjanti na savanti na āsavanti na sandanti nappavattanti.
“Ime dhammā abhiññeyyā”ti…  “ime dhammā pariññeyyā”ti…  “ime dhammā
pahātabbā”ti…  “ime dhammā bhāvetabbā”ti…  “ime dhammā sacchikātabbā”ti jānato
passato paññāyete sotā pidhīyanti pacchijjanti na savanti na āsavanti na
sandanti nappavattanti. Channaṃ phassāyatanānaṃ samudayañca atthaṅgamañca
assādañca ādīnavañca nissaraṇañca jānato passato paññāyete sotā pidhīyanti
pacchijjanti na savanti na āsavanti na sandanti nappavattanti. Pañcannaṃ
upādānakkhandhānaṃ samudayañca atthaṅgamañca assādañca ādīnavañca nissaraṇañca
jānato passato…  catunnaṃ mahābhūtānaṃ samudayañca atthaṅgamañca assādañca
ādīnavañca nissaraṇañca jānato passato…  “yaṃ kiñci samudayadhammaṃ sabbaṃ taṃ
nirodhadhamman”ti jānato passato paññāyete sotā pidhīyanti pacchijjanti na
savanti na āsavanti na sandanti nappavattantīti—  paññāyete pidhiyyare. Tenāha
bhagavā— </p>
<blockquote class="gatha">
<p>
<a class="ms" id="p_25Cn_222"></a>
<a class="sc" id="28"></a>
“Yāni sotāni lokasmiṃ,
<span class="gathaQuote">(ajitāti bhagavā)</span><br>
Sati tesaṃ nivāraṇaṃ;<br>
Sotānaṃ saṃvaraṃ brūmi,<br>
Paññāyete pidhiyyare”ti.<br>
</p>
<p>
<a class="msdiv" id="msdiv5"></a>
<a class="ms" id="p_25Cn_223"></a>
<a class="sc" id="29"></a>
<strong>Paññā ceva sati cāpi,
<span class="gathaQuote">(iccāyasmā ajito)</span></strong><br>
<strong>Nāmarūpañca mārisa;</strong>
<br>
<strong>Etaṃ me puṭṭho pabrūhi,</strong>
<br>
<strong>Katthetaṃ uparujjhati.</strong>
(5)<br>
</p>
</blockquote>
<p>
<a class="ms" id="p_25Cn_224"></a><a class="sc" id="30"></a><strong>Paññā ceva
sati cāpī</strong>ti.
<strong>Paññā</strong>ti yā paññā pajānanā vicayo pavicayo dhammavicayo
sallakkhaṇā upalakkhaṇā paccupalakkhaṇā paṇḍiccaṃ kosallaṃ nepuññaṃ vebhabyā
cintā upaparikkhā bhūrī medhā pariṇāyikā vipassanā sampajaññaṃ patodo paññā
paññindriyaṃ paññābalaṃ paññāsatthaṃ paññāpāsādo paññāāloko paññāobhāso
paññāpajjoto paññāratanaṃ amoho dhammavicayo sammādiṭṭhi.
<strong>Satī</strong>ti yā sati anussati…pe…  sammāsatīti—  paññā ceva sati
cāpi, iccāyasmā ajito.</p>
<p>
<a class="ms" id="p_25Cn_225"></a><a class="sc" id="31"></a><strong>Nāmarūpañca
mārisā</strong>ti.
<strong>Nāman</strong>ti cattāro arūpino khandhā.
<strong>Rūpan</strong>ti cattāro ca mahābhūtā catunnañca mahābhūtānaṃ
upādāyarūpaṃ.
<strong>Mārisā</strong>ti piyavacanaṃ garuvacanaṃ
sagāravasappatissādhivacanametaṃ mārisāti—  nāmarūpañca mārisa.</p>
<p>
<a class="ms" id="p_25Cn_226"></a><a class="sc" id="32"></a><strong>Etaṃ me
puṭṭho pabrūhī</strong>ti.
<strong>Etaṃ me</strong>ti yaṃ pucchāmi yaṃ yācāmi yaṃ ajjhesāmi yaṃ pasādemi.
<strong>Puṭṭho</strong>ti pucchito yācito ajjhesito pasādito.
<strong>Pabrūhī</strong>ti brūhi ācikkhāhi desehi paññapehi paṭṭhapehi vivarāhi
vibhajāhi uttānīkarohi pakāsehīti—  etaṃ me puṭṭho pabrūhi.</p>
<p>
<a class="ms" id="p_25Cn_227"></a><a class="sc" id="33"></a><strong>Katthetaṃ
uparujjhatī</strong>ti. Katthetaṃ nirujjhati vūpasammati atthaṃ gacchati
paṭippassambhatīti—  katthetaṃ uparujjhati. Tenāha so brāhmaṇo— </p>
<blockquote class="gatha">
<p>
<a class="ms" id="p_25Cn_228"></a>
<a class="sc" id="34"></a>
“Paññā ceva sati cāpi,
<span class="gathaQuote">(iccāyasmā ajito)</span><br>
Nāmarūpañca mārisa;<br>
Etaṃ me puṭṭho pabrūhi,<br>
Katthetaṃ uparujjhatī”ti.<br>
</p>
<p>
<a class="msdiv" id="msdiv6"></a>
<a class="ms" id="p_25Cn_229"></a>
<a class="sc" id="35"></a>
<strong>Yametaṃ pañhaṃ apucchi,</strong>
<br>
<strong>ajita taṃ vadāmi te;</strong>
<br>
<strong>Yattha nāmañca rūpañca,</strong>
<br>
<strong>asesaṃ uparujjhati;</strong>
<br>
<strong>Viññāṇassa nirodhena,</strong>
<br>
<strong>etthetaṃ uparujjhati.</strong>
(6)<br>
</p>
</blockquote>
<p>
<a class="ms" id="p_25Cn_230"></a><a class="sc" id="36"></a><strong>Yametaṃ
pañhaṃ apucchī</strong>ti.
<strong>Yametan</strong>ti paññañca satiñca nāmarūpañca.
<strong>Apucchī</strong>ti apucchasi yācasi ajjhesasi pasādesīti—  yametaṃ
pañhaṃ apucchi.</p>
<p>
<a class="ms" id="p_25Cn_231"></a><a class="sc" id="37"></a><strong>Ajita taṃ
vadāmi te</strong>ti.
<strong>Ajitā</strong>ti bhagavā taṃ brāhmaṇaṃ nāmena ālapati.
<strong>Tan</strong>ti paññañca satiñca nāmarūpañca.
<strong>Vadāmī</strong>ti vadāmi ācikkhāmi desemi paññapemi paṭṭhapemi vivarāmi
vibhajāmi uttānīkaromi pakāsemīti—  ajita taṃ vadāmi te.</p>
<p>
<a class="ms" id="p_25Cn_232"></a><a class="sc" id="38"></a><strong>Yattha
nāmañca rūpañca, asesaṃ uparujjhatī</strong>ti
<strong>nāman</strong>ti cattāro arūpino khandhā.
<strong>Rūpan</strong>ti cattāro ca mahābhūtā catunnañca mahābhūtānaṃ
upādāyarūpaṃ.
<strong>Asesan</strong>ti sabbena sabbaṃ sabbathā sabbaṃ asesaṃ nissesaṃ
pariyādiyanavacanametaṃ asesanti.
<strong>Uparujjhatī</strong>ti nirujjhati vūpasammati atthaṃ gacchati
paṭippassambhatīti. Yattha nāmañca rūpañca asesaṃ uparujjhati.</p>
<p>
<a class="ms" id="p_25Cn_233"></a><a class="sc" id="39"></a><strong>Viññāṇassa
nirodhena, etthetaṃ uparujjhatī</strong>ti sotāpattimaggañāṇena
abhisaṅkhāraviññāṇassa nirodhena satta bhave ṭhapetvā anamatagge saṃsāre ye
uppajjeyyuṃ nāmañca rūpañca, etthete nirujjhanti vūpasammanti atthaṃ gacchanti
paṭippassambhanti. Sakadāgāmimaggañāṇena abhisaṅkhāraviññāṇassa nirodhena dve
bhave ṭhapetvā pañcasu bhavesu ye uppajjeyyuṃ nāmañca rūpañca, etthete
nirujjhanti vūpasammanti atthaṃ gacchanti paṭippassambhanti. Anāgāmimaggañāṇena
abhisaṅkhāraviññāṇassa nirodhena ekaṃ bhavaṃ ṭhapetvā rūpadhātuyā vā
arūpadhātuyā vā ye uppajjeyyuṃ nāmañca rūpañca, etthete nirujjhanti
vūpasammanti atthaṃ gacchanti paṭippassambhanti. Arahattamaggañāṇena
abhisaṅkhāraviññāṇassa nirodhena ye uppajjeyyuṃ nāmañca rūpañca, etthete
nirujjhanti vūpasammanti atthaṃ gacchanti paṭippassambhanti. Arahato
anupādisesāya nibbānadhātuyā parinibbāyantassa carimaviññāṇassa nirodhena paññā
ca sati ca nāmañca rūpañca, etthete nirujjhanti vūpasammanti atthaṃ gacchanti
paṭippassambhantīti—  viññāṇassa nirodhena, etthetaṃ uparujjhati. Tenāha
bhagavā— </p>
<blockquote class="gatha">
<p>
<a class="ms" id="p_25Cn_234"></a>
<a class="sc" id="40"></a>
“Yametaṃ pañhaṃ apucchi,<br>
ajita taṃ vadāmi te;<br>
Yattha nāmañca rūpañca,<br>
asesaṃ uparujjhati;<br>
Viññāṇassa nirodhena,<br>
etthetaṃ uparujjhatī”ti.<br>
</p>
<p>
<a class="msdiv" id="msdiv7"></a>
<a class="ms" id="p_25Cn_235"></a>
<a class="sc" id="41"></a>
<strong>Ye ca saṅkhātadhammāse,</strong>
<br>
<strong>ye ca sekhā puthū idha;</strong>
<br>
<strong>Tesaṃ me nipako iriyaṃ,</strong>
<br>
<strong>puṭṭho pabrūhi mārisa.</strong>
(7)<br>
</p>
</blockquote>
<p>
<a class="ms" id="p_25Cn_236"></a><a class="sc" id="42"></a><strong>Ye ca
saṅkhātadhammāse</strong>ti saṅkhātadhammā vuccanti arahanto khīṇāsavā.
Kiṃkāraṇā saṅkhātadhammā vuccanti arahanto khīṇāsavā? Te saṅkhātadhammā
ñātadhammā tulitadhammā tīritadhammā vibhūtadhammā vibhāvitadhammā. “Sabbe
saṅkhārā aniccā”ti saṅkhātadhammā ñātadhammā tulitadhammā tīritadhammā
vibhūtadhammā vibhāvitadhammā. “Sabbe saṅkhārā dukkhā”ti saṅkhātadhammā…pe…
“sabbe dhammā anattā”ti saṅkhātadhammā…  “avijjāpaccayā saṅkhārā”ti
saṅkhātadhammā…  “yaṃ kiñci samudayadhammaṃ sabbaṃ taṃ nirodhadhamman”ti
saṅkhātadhammā ñātadhammā tulitadhammā tīritadhammā vibhūtadhammā
vibhāvitadhammā. Atha vā tesaṃ khandhā saṅkhātā dhātuyo saṅkhātā āyatanāni
saṅkhātā gatiyo saṅkhātā upapattiyo saṅkhātā paṭisandhi saṅkhātā bhavā saṅkhātā
saṃsārā saṅkhātā vaṭṭā saṅkhātā. Atha vā te khandhapariyante ṭhitā
dhātupariyante ṭhitā āyatanapariyante ṭhitā gatipariyante ṭhitā
upapattipariyante ṭhitā paṭisandhipariyante ṭhitā bhavapariyante ṭhitā
saṃsārapariyante ṭhitā vaṭṭapariyante ṭhitā antime bhave ṭhitā antime samussaye
ṭhitā antimadehadharā arahanto.</p>
<blockquote class="gatha">
<p>
<a class="ms" id="p_25Cn_237"></a>
<a class="sc" id="43"></a>
Tesaṃ cāyaṃ pacchimako,<br>
Carimoyaṃ samussayo;<br>
Jātimaraṇasaṃsāro,<br>
Natthi nesaṃ punabbhavoti.<br>
</p>
</blockquote>
<p>
<a class="ms" id="p_25Cn_238"></a><a class="sc" id="44"></a>Taṃkāraṇā
saṅkhātadhammā vuccanti arahanto khīṇāsavāti.
<strong>Ye ca saṅkhātadhammāse, ye ca sekhā puthū idhā</strong>ti.
<strong>Sekhā</strong>ti kiṃkāraṇā vuccanti sekhā? Sikkhantīti sekhā. Kiñca
sikkhanti? Adhisīlampi sikkhanti, adhicittampi sikkhanti, adhipaññampi
sikkhanti.</p>
<p>
<a class="ms" id="p_25Cn_239"></a><a class="sc" id="45"></a>Katamā
adhisīlasikkhā? Idha bhikkhu sīlavā hoti pātimokkhasaṃvarasaṃvuto viharati
ācāragocarasampanno aṇumattesu vajjesu bhayadassāvī, samādāya sikkhati
sikkhāpadesu. Khuddako sīlakkhandho mahanto sīlakkhandho sīlaṃ patiṭṭhā ādi
caraṇaṃ saṃyamo saṃvaro mukhaṃ pamukhaṃ kusalānaṃ dhammānaṃ samāpattiyā—  ayaṃ
adhisīlasikkhā.</p>
<p>
<a class="ms" id="p_25Cn_240"></a><a class="sc" id="46"></a>Katamā
adhicittasikkhā? Idha bhikkhu vivicceva kāmehi…pe…  paṭhamaṃ jhānaṃ…  dutiyaṃ
jhānaṃ…  tatiyaṃ jhānaṃ…  catutthaṃ jhānaṃ upasampajja viharati—  ayaṃ
adhicittasikkhā.</p>
<p>
<a class="ms" id="p_25Cn_241"></a><a class="sc" id="47"></a>Katamā
adhipaññāsikkhā? Idha bhikkhu paññavā hoti udayatthagāminiyā paññāya
samannāgato ariyāya nibbedhikāya sammā dukkhakkhayagāminiyā. So “idaṃ
dukkhan”ti yathābhūtaṃ pajānāti, “ayaṃ dukkhasamudayo”ti…pe…  “ayaṃ
dukkhanirodho”ti…  “ayaṃ dukkhanirodhagāminī paṭipadā”ti yathābhūtaṃ pajānāti.
“Ime āsavā”ti…pe…  “ayaṃ āsavasamudayo”ti…  “ayaṃ āsavanirodho”ti…  “ayaṃ
āsavanirodhagāminī paṭipadā”ti yathābhūtaṃ pajānāti. “Ayaṃ adhipaññāsikkhā”…
imā tisso sikkhāyo āvajjantā sikkhanti jānantā sikkhanti passantā sikkhanti
cittaṃ adhiṭṭhahantā sikkhanti saddhāya adhimuccantā sikkhanti vīriyaṃ
paggaṇhantā sikkhanti satiṃ upaṭṭhapentā sikkhanti cittaṃ samādahantā sikkhanti
paññāya pajānantā sikkhanti abhiññeyyaṃ abhijānantā sikkhanti pariññeyyaṃ
parijānantā sikkhanti pahātabbaṃ pajahantā sikkhanti bhāvetabbaṃ bhāventā
sikkhanti sacchikātabbaṃ sacchikarontā sikkhanti ācaranti samācaranti samādāya
vattanti. Taṃkāraṇā vuccanti—  sekhā.
<strong>Puthū</strong>ti bahukā. Ete sekhā sotāpannā ca paṭipannā ca
sakadāgāmino ca paṭipannā ca anāgāmino ca paṭipannā ca arahanto ca paṭipannā
ca.
<strong>Idhā</strong>ti imissā diṭṭhiyā imissā khantiyā imissā ruciyā imasmiṃ
ādāye imasmiṃ dhamme imasmiṃ vinaye imasmiṃ dhammavinaye imasmiṃ pāvacane
imasmiṃ brahmacariye imasmiṃ satthusāsane imasmiṃ attabhāve imasmiṃ
manussaloketi—  ye ca sekhā puthū idha.</p>
<p>
<a class="ms" id="p_25Cn_242"></a><a class="sc" id="48"></a><strong>Tesaṃ me
nipako iriyaṃ, puṭṭho pabrūhi mārisā</strong>ti tvampi nipako paṇḍito paññavā
buddhimā ñāṇī medhāvī. Tesaṃ saṅkhātadhammānañca sekkhānañca iriyaṃ cariyaṃ
vuttiṃ pavattiṃ ācaraṃ gocaraṃ vihāraṃ paṭipadaṃ.
<strong>Puṭṭho</strong>ti pucchito yācito ajjhesito pasādito.
<strong>Pabrūhī</strong>ti brūhi ācikkhāhi desehi paññapehi paṭṭhapehi vivarāhi
vibhajāhi uttānīkarohi pakāsehi.
<strong>Mārisā</strong>ti piyavacanaṃ garuvacanaṃ
sagāravasappatissādhivacanametaṃ mārisāti—  tesaṃ me nipako iriyaṃ, puṭṭho
pabrūhi mārisa. Tenāha so brāhmaṇo— </p>
<blockquote class="gatha">
<p>
<a class="ms" id="p_25Cn_243"></a>
<a class="sc" id="49"></a>
“Ye ca saṅkhātadhammāse,<br>
ye ca sekhā puthū idha;<br>
Tesaṃ me nipako iriyaṃ,<br>
puṭṭho pabrūhi mārisā”ti.<br>
</p>
<p>
<a class="msdiv" id="msdiv8"></a>
<a class="ms" id="p_25Cn_244"></a>
<a class="sc" id="50"></a>
<strong>Kāmesu nābhigijjheyya,</strong>
<br>
<strong>manasānāvilo siyā;</strong>
<br>
<strong>Kusalo sabbadhammānaṃ,</strong>
<br>
<strong>sato bhikkhu paribbaje.</strong>
(8)<br>
</p>
</blockquote>
<p>
<a class="ms" id="p_25Cn_245"></a><a class="sc" id="51"></a><strong>Kāmesu
nābhigijjheyyā</strong>ti.
<strong>Kāmā</strong>ti uddānato dve kāmā—  vatthukāmā ca kilesakāmā ca. Katame
vatthukāmā? Manāpikā rūpā manāpikā saddā manāpikā gandhā manāpikā rasā
manāpikā phoṭṭhabbā, attharaṇā pāvuraṇā dāsidāsā ajeḷakā kukkuṭasūkarā
hatthigavāssavaḷavā khettaṃ vatthu hiraññaṃ suvaṇṇaṃ gāmanigamarājadhāniyo
raṭṭhañca janapado ca koso ca koṭṭhāgārañca—  yaṃ kiñci rajanīyavatthu
vatthukāmā.</p>
<p>
<a class="ms" id="p_25Cn_246"></a><a class="sc" id="52"></a>Api ca atītā kāmā
anāgatā kāmā paccuppannā kāmā ajjhattā kāmā bahiddhā kāmā ajjhattabahiddhā
kāmā, hīnā kāmā majjhimā kāmā paṇītā kāmā, āpāyikā kāmā mānusikā kāmā dibbā
kāmā, paccupaṭṭhitā kāmā, nimmitā kāmā paranimmitā kāmā, pariggahitā kāmā
apariggahitā kāmā, mamāyitā kāmā amamāyitā kāmā, sabbepi kāmāvacarā dhammā,
sabbepi rūpāvacarā dhammā, sabbepi arūpāvacarā dhammā, taṇhāvatthukā
taṇhārammaṇā, kāmanīyaṭṭhena rajanīyaṭṭhena madanīyaṭṭhena ramaṇīyaṭṭhena kāmā.
Ime vuccanti vatthukāmā.</p>
<p>
<a class="ms" id="p_25Cn_247"></a><a class="sc" id="53"></a>Katame kilesakāmā?
Chando kāmo rāgo kāmo chandarāgo kāmo saṅkappo kāmo rāgo kāmo saṅkapparāgo
kāmo, yo kāmesu kāmacchando kāmarāgo kāmanandī kāmataṇhā kāmasineho kāmapipāsā
kāmapariḷāho kāmagedho kāmamucchā kāmajjhosānaṃ kāmogho kāmayogo kāmupādānaṃ
kāmacchandanīvaraṇaṃ— </p>
<blockquote class="gatha">
<p>
<a class="ms" id="p_25Cn_248"></a>
<a class="sc" id="54"></a>
Addasaṃ kāma te mūlaṃ,<br>
saṅkappā kāma jāyasi;<br>
Na taṃ saṅkappayissāmi,<br>
evaṃ kāma na hehisīti.<br>
</p>
</blockquote>
<p>
<a class="ms" id="p_25Cn_249"></a><a class="sc" id="55"></a>Ime vuccanti
kilesakāmā.
<strong>Gedho</strong> vuccati taṇhā, yo rāgo sārāgo…pe…  abhijjhā lobho
akusalamūlaṃ.
<strong>Kāmesu nābhigijjheyyā</strong>ti kilesakāmena vatthukāmesu
nābhigijjheyya na paligijjheyya na palibundheyya agiddho assa agadhito
amucchito anajjhosanno vītagedho vigatagedho cattagedho vantagedho muttagedho
pahīnagedho paṭinissaṭṭhagedho vītarāgo vigatarāgo cattarāgo vantarāgo
muttarāgo pahīnarāgo paṭinissaṭṭharāgo nicchāto nibbuto sītibhūto
sukhappaṭisaṃvedī brahmabhūtena attanā vihareyyāti—  kāmesu nābhigijjheyya.
</p>
<p>
<a class="ms" id="p_25Cn_250"></a><a class="sc" id="56"></a><strong>Manasānāvilo
siyā</strong>ti.
<strong>Mano</strong>ti yaṃ cittaṃ mano mānasaṃ hadayaṃ paṇḍaraṃ mano
manāyatanaṃ manindriyaṃ viññāṇaṃ viññāṇakkhandho tajjā manoviññāṇadhātu.
Kāyaduccaritena cittaṃ āvilaṃ hoti luḷitaṃ eritaṃ ghaṭṭitaṃ calitaṃ bhantaṃ
avūpasantaṃ. Vacīduccaritena…pe…  manoduccaritena…  rāgena…  dosena…  mohena…
kodhena…  upanāhena…  makkhena…  paḷāsena…  issāya…  macchariyena…  māyāya…
sāṭheyyena…  thambhena…  sārambhena…  mānena…  atimānena…  madena…  pamādena…
sabbakilesehi…  sabbaduccaritehi…  sabbaḍāhehi…  sabbapariḷāhehi…
sabbasantāpehi…  sabbākusalābhisaṅkhārehi cittaṃ āvilaṃ hoti luḷitaṃ eritaṃ
ghaṭṭitaṃ calitaṃ bhantaṃ avūpasantaṃ.
<strong>Manasānāvilo siyā</strong>ti cittena anāvilo siyā—  aluḷito anerito
aghaṭṭito acalito abhanto vūpasanto āvilakare kilese jaheyya pajaheyya
vinodeyya byantīkareyya anabhāvaṃ gameyya, āvilakarehi kilesehi ca ārato virato
paṭivirato nikkhanto nissaṭo vippamutto visaññutto vimariyādikatena cetasā
vihareyyāti—  manasānāvilo siyā.</p>
<p>
<a class="ms" id="p_25Cn_251"></a><a class="sc" id="57"></a><strong>Kusalo
sabbadhammānan</strong>ti “sabbe saṅkhārā aniccā”ti kusalo sabbadhammānaṃ,
“sabbe saṅkhārā dukkhā”ti kusalo sabbadhammānaṃ, “sabbe dhammā anattā”ti kusalo
sabbadhammānaṃ, “avijjāpaccayā saṅkhārā”ti kusalo sabbadhammānaṃ…pe…  “yaṃ
kiñci samudayadhammaṃ sabbaṃ taṃ nirodhadhamman”ti kusalo sabbadhammānaṃ.
Evampi kusalo sabbadhammānaṃ.</p>
<p>
<a class="ms" id="p_25Cn_252"></a><a class="sc" id="58"></a>Atha vā aniccato
kusalo sabbadhammānaṃ, dukkhato…pe…  rogato…  gaṇḍato…  sallato…  aghato…
ābādhato…  parato…  palokato…  ītito…  upaddavato…  bhayato…  upasaggato…
calato…  pabhaṅguto…  addhuvato…  atāṇato…  aleṇato…  asaraṇato…
asaraṇībhūtato…  rittato…  tucchato…  suññato…  anattato…  ādīnavato…
vipariṇāmadhammato…  asārakato…  aghamūlato…  vadhakato…  vibhavato…  sāsavato…
saṅkhatato…  mārāmisato…  jātidhammato…  jarādhammato…  byādhidhammato…
maraṇadhammato…  sokaparidevadukkhadomanassupāyāsadhammato…
saṃkilesikadhammato…  samudayato…  atthaṅgamato…  assādato…  ādīnavato…
nissaraṇato kusalo sabbadhammānaṃ. Evampi kusalo sabbadhammānaṃ.</p>
<p>
<a class="ms" id="p_25Cn_253"></a><a class="sc" id="59"></a>Atha vā
khandhakusalo dhātukusalo āyatanakusalo paṭiccasamuppādakusalo
satipaṭṭhānakusalo sammappadhānakusalo iddhipādakusalo indriyakusalo balakusalo
bojjhaṅgakusalo maggakusalo phalakusalo nibbānakusalo. Evampi kusalo
sabbadhammānaṃ.</p>
<p>
<a class="ms" id="p_25Cn_254"></a><a class="sc" id="60"></a>Atha vā
<strong>sabbadhammā</strong> vuccanti dvādasāyatanāni—  cakkhu ceva rūpā ca,
sotañca saddā ca, ghānañca gandhā ca, jivhā ca rasā ca, kāyo ca phoṭṭhabbā ca,
mano ca dhammā ca. Yato ca ajjhattikabāhiresu āyatanesu chandarāgo pahīno hoti
ucchinnamūlo tālāvatthukato anabhāvaṃkato āyatiṃ anuppādadhammo, ettāvatāpi
kusalo sabbadhammānanti—  kusalo sabbadhammānaṃ.</p>
<p>
<a class="ms" id="p_25Cn_255"></a><a class="sc" id="61"></a><strong>Sato
bhikkhu paribbaje</strong>ti.
<strong>Sato</strong>ti catūhi kāraṇehi sato—  kāye kāyānupassanāsatipaṭṭhānaṃ
bhāvento sato, vedanāsu vedanānupassanāsatipaṭṭhānaṃ bhāvento sato, citte
cittānupassanāsatipaṭṭhānaṃ bhāvento sato, dhammesu
dhammānupassanāsatipaṭṭhānaṃ bhāvento sato.</p>
<p>
<a class="ms" id="p_25Cn_256"></a><a class="sc" id="62"></a>Aparehipi catūhi
kāraṇehi sato—  asatiparivajjanāya sato, satikaraṇīyānaṃ dhammānaṃ katattā
sato, satiparibandhānaṃ dhammānaṃ hatattā sato, satinimittānaṃ dhammānaṃ
asammuṭṭhattā sato.</p>
<p>
<a class="ms" id="p_25Cn_257"></a><a class="sc" id="63"></a>Aparehipi catūhi
kāraṇehi sato—  satiyā samannāgatattā sato, satiyā vasitattā sato, satiyā
pāguññena samannāgatattā sato, satiyā apaccorohaṇatāya sato.</p>
<p>
<a class="ms" id="p_25Cn_258"></a><a class="sc" id="64"></a>Aparehipi catūhi
kāraṇehi sato—  satiyā samannāgatattā sato, santattā sato, samitattā sato,
santadhammasamannāgatattā sato. Buddhānussatiyā sato, dhammānussatiyā sato,
saṃghānussatiyā sato, sīlānussatiyā sato, cāgānussatiyā sato, devatānussatiyā
sato, ānāpānassatiyā sato, maraṇassatiyā sato, kāyagatāsatiyā sato,
upasamānussatiyā sato. Yā sati anussati…pe…  sammāsati satisambojjhaṅgo
ekāyanamaggo, ayaṃ vuccati sati. Imāya satiyā upeto hoti samupeto upāgato
samupāgato upapanno samupapanno samannāgato, so vuccati sato.
<strong>Bhikkhū</strong>ti sattannaṃ dhammānaṃ bhinnattā bhikkhu—
sakkāyadiṭṭhi bhinnā hoti, vicikicchā bhinnā hoti, sīlabbataparāmāso bhinno
hoti, rāgo bhinno hoti, doso bhinno hoti, moho bhinno hoti, māno bhinno hoti.
Bhinnā honti pāpakā akusalā dhammā saṃkilesikā ponobhavikā sadarā dukkhavipākā
āyatiṃ jātijarāmaraṇiyā.</p>
<blockquote class="gatha">
<p>
<a class="ms" id="p_25Cn_259"></a>
<a class="sc" id="65"></a>
Pajjena katena attanā,
<span class="gathaQuote">(sabhiyāti bhagavā)</span><br>
Parinibbānagato vitiṇṇakaṅkho;<br>
Vibhavañca bhavañca vippahāya,<br>
Vusitavā khīṇapunabbhavo sa bhikkhūti.<br>
</p>
</blockquote>
<p>
<a class="ms" id="p_25Cn_260"></a><a class="sc" id="66"></a><strong>Sato
bhikkhu paribbaje</strong>ti sato bhikkhu paribbaje, sato gaccheyya, sato
tiṭṭheyya, sato nisīdeyya, sato seyyaṃ kappeyya, sato abhikkameyya, sato
paṭikkameyya, sato ālokeyya, sato vilokeyya, sato samiñjeyya, sato pasāreyya,
sato saṅghāṭipattacīvaraṃ dhāreyya, sato careyya vihareyya iriyeyya vatteyya
pāleyya yapeyya yāpeyyāti—  sato bhikkhu paribbaje. Tenāha bhagavā— </p>
<blockquote class="gatha">
<p>
<a class="ms" id="p_25Cn_261"></a>
<a class="sc" id="67"></a>
“Kāmesu nābhigijjheyya,<br>
manasānāvilo siyā;<br>
Kusalo sabbadhammānaṃ,<br>
sato bhikkhu paribbaje”ti.<br>
</p>
</blockquote>
<p>
<a class="ms" id="p_25Cn_262"></a><a class="sc" id="68"></a>Saha
gāthāpariyosānā ye te brāhmaṇena saddhiṃ ekacchandā ekapayogā ekādhippāyā
ekavāsanavāsitā, tesaṃ anekapāṇasahassānaṃ virajaṃ vītamalaṃ dhammacakkhuṃ
udapādi—  “yaṃ kiñci samudayadhammaṃ sabbaṃ taṃ nirodhadhamman”ti. Tassa
brāhmaṇassa anupādāya āsavehi cittaṃ vimucci. Saha arahattappattā
ajinajaṭāvākacīratidaṇḍakamaṇḍalukesā ca massū ca antarahitā,
bhaṇḍukāsāyavatthavasano saṅghāṭipattacīvaradharo anvatthapaṭipattiyā pañjaliko
bhagavantaṃ namassamāno nisinno hoti—  “satthā me bhante bhagavā,
sāvakohamasmī”ti.</p>
<p class="endsutta">
<a class="ms" id="p_25Cn_263"></a>
<a class="sc" id="69"></a>
Ajitamāṇavapucchāniddeso paṭhamo.</p>
<h2> Tissametteyyamāṇavapucchāniddesa</h2>
<blockquote class="gatha">
<p>
<a class="msdiv" id="msdiv9"></a>
<a class="ms" id="p_25Cn_264"></a>
<a class="sc" id="70"></a>
<strong>Kodha santusito loke,
<span class="gathaQuote">(iccāyasmā tissametteyyo)</span></strong><br>
<strong>Kassa no santi iñjitā;</strong>
<br>
<strong>Ko ubhantamabhiññāya,</strong>
<br>
<strong>Majjhe mantā na lippati;</strong>
<br>
<strong>Kaṃ brūsi mahāpurisoti,</strong>
<br>
<strong>Ko idha sibbinimaccagā.</strong>
(1)<br>
</p>
</blockquote>
<p>
<a class="ms" id="p_25Cn_265"></a><a class="sc" id="71"></a><strong>Kodha
santusito loke</strong>ti ko loke tuṭṭho santuṭṭho attamano
paripuṇṇasaṅkappoti—  kodha santusito loke.</p>
<p>
<a class="ms" id="p_25Cn_266"></a><a class="sc" id="72"></a><strong>Iccāyasmā
tissametteyyo</strong>ti.
<strong>Iccā</strong>ti padasandhi padasaṃsaggo padapāripūrī akkharasamavāyo
byañjanasiliṭṭhatā padānupubbatāpetaṃ—  iccāti.
<strong>Āyasmā</strong>ti piyavacanaṃ garuvacanaṃ
sagāravasappatissādhivacanametaṃ—  āyasmāti.
<strong>Tisso</strong>ti tassa brāhmaṇassa nāmaṃ saṅkhā samaññā paññatti vohāro
nāmaṃ nāmakammaṃ nāmadheyyaṃ nirutti byañjanaṃ abhilāpo.
<strong>Metteyyo</strong>ti tassa brāhmaṇassa gottaṃ saṅkhā samaññā paññatti
vohāroti—  iccāyasmā tissametteyyo.</p>
<p>
<a class="ms" id="p_25Cn_267"></a><a class="sc" id="73"></a><strong>Kassa no
santi iñjitā</strong>ti taṇhiñjitaṃ diṭṭhiñjitaṃ māniñjitaṃ kilesiñjitaṃ
kāmiñjitaṃ. Kassime iñjitā natthi na santi na saṃvijjanti nupalabbhanti pahīnā
samucchinnā vūpasantā paṭipassaddhā abhabbuppattikā ñāṇagginā daḍḍhāti—  kassa
no santi iñjitā.</p>
<p>
<a class="ms" id="p_25Cn_268"></a><a class="sc" id="74"></a><strong>Ko
ubhantamabhiññāyā</strong>ti ko ubho ante abhiññāya jānitvā tulayitvā tīrayitvā
vibhāvayitvā vibhūtaṃ katvāti—  ko ubhantamabhiññāya.</p>
<p>
<a class="ms" id="p_25Cn_269"></a><a class="sc" id="75"></a><strong>Majjhe
mantā na lippatī</strong>ti majjhe mantāya na lippati, alitto anupalitto
nikkhanto nissaṭo vippamutto visaññutto vimariyādikatena cetasā viharatīti—
majjhe mantā na lippati.</p>
<p>
<a class="ms" id="p_25Cn_270"></a><a class="sc" id="76"></a><strong>Kaṃ brūsi
mahāpuriso</strong>ti mahāpuriso aggapuriso seṭṭhapuriso viseṭṭhapuriso
pāmokkhapuriso uttamapuriso padhānapuriso pavarapurisoti. Kaṃ brūsi kaṃ kathesi
kaṃ maññasi kaṃ bhaṇasi kaṃ passati kaṃ voharasīti—  kaṃ brūsi mahāpurisoti.
</p>
<p>
<a class="ms" id="p_25Cn_271"></a><a class="sc" id="77"></a><strong>Ko idha
sibbinimaccagā</strong>ti ko idha sibbiniṃ taṇhaṃ ajjhagā upaccagā atikkanto
samatikkanto vītivattoti—  ko idha sibbinimaccagā. Tenāha so brāhmaṇo— </p>
<blockquote class="gatha">
<p>
<a class="ms" id="p_25Cn_272"></a>
<a class="sc" id="78"></a>
“Kodha santusito loke,
<span class="gathaQuote">(iccāyasmā tissametteyyo)</span><br>
Kassa no santi iñjitā;<br>
Ko ubhantamabhiññāya,<br>
Majjhe mantā na lippati;<br>
Kaṃ brūsi mahāpurisoti,<br>
Ko idha sibbinimaccagā”ti.<br>
</p>
<p>
<a class="msdiv" id="msdiv10"></a>
<a class="ms" id="p_25Cn_273"></a>
<a class="sc" id="79"></a>
<strong>Kāmesu brahmacariyavā,
<span class="gathaQuote">(metteyyāti bhagavā)</span></strong><br>
<strong>Vītataṇho sadā sato;</strong>
<br>
<strong>Saṅkhāya nibbuto bhikkhu,</strong>
<br>
<strong>Tassa no santi iñjitā.</strong>
(2)<br>
</p>
</blockquote>
<p>
<a class="ms" id="p_25Cn_274"></a><a class="sc" id="80"></a><strong>Kāmesu
brahmacariyavā</strong>ti.
<strong>Kāmā</strong>ti uddānato dve kāmā—  vatthukāmā ca kilesakāmā ca…pe…
ime vuccanti vatthukāmā…pe…  ime vuccanti kilesakāmā.
<strong>Brahmacariyaṃ</strong> vuccati asaddhammasamāpattiyā ārati virati
paṭivirati veramaṇī akiriyā akaraṇaṃ anajjhāpatti velāanatikkamo. Api ca
nippariyāyena brahmacariyaṃ vuccati ariyo aṭṭhaṅgiko maggo, seyyathidaṃ—
sammādiṭṭhi, sammāsaṅkappo, sammāvācā, sammākammanto, sammāājīvo, sammāvāyāmo,
sammāsati, sammāsamādhi. Yo iminā ariyena aṭṭhaṅgikena maggena upeto samupeto
upāgato samupāgato upapanno samupapanno samannāgato, so vuccati brahmacariyavā.
Yathā ca dhanena dhanavāti vuccati, bhogena bhogavāti vuccati, yasena yasavāti
vuccati, sippena sippavāti vuccati, sīlena sīlavāti vuccati, vīriyena
vīriyavāti vuccati, paññāya paññavāti vuccati, vijjāya vijjavāti vuccati—
evameva yo iminā ariyena aṭṭhaṅgikena maggena upeto samupeto upāgato samupāgato
upapanno samupapanno samannāgato, so vuccati brahmacariyavāti—  kāmesu
brahmacariyavā.</p>
<p>
<a class="ms" id="p_25Cn_275"></a><a class="sc" id="81"></a><strong>Metteyyā</strong>ti
bhagavā taṃ brāhmaṇaṃ gottena ālapati.
<strong>Bhagavā</strong>ti gāravādhivacanametaṃ…pe…  sacchikā paññatti, yadidaṃ
bhagavāti—  metteyyāti bhagavā.</p>
<p>
<a class="ms" id="p_25Cn_276"></a><a class="sc" id="82"></a><strong>Vītataṇho
sadā sato</strong>ti.
<strong>Taṇhā</strong>ti rūpataṇhā…pe…  dhammataṇhā. Yassesā taṇhā pahīnā
samucchinnā vūpasantā paṭipassaddhā abhabbuppattikā ñāṇagginā daḍḍhā, so
vuccati vītataṇho cattataṇho vantataṇho muttataṇho pahīnataṇho
paṭinissaṭṭhataṇho vītarāgo cattarāgo vantarāgo muttarāgo pahīnarāgo
paṭinissaṭṭharāgo nicchāto nibbuto sītibhūto sukhappaṭisaṃvedī brahmabhūtena
attanā viharati.
<strong>Sadā</strong>ti sadā sabbadā sabbakālaṃ niccakālaṃ dhuvakālaṃ satataṃ
samitaṃ abbokiṇṇaṃ poṅkhānupoṅkhaṃ udakūmikajātaṃ avīci santati sahitaṃ
phassitaṃ purebhattaṃ pacchābhattaṃ purimayāmaṃ majjhimayāmaṃ pacchimayāmaṃ
kāḷe juṇhe vasse hemante gimhe purime vayokhandhe majjhime vayokhandhe pacchime
vayokhandhe.
<strong>Sato</strong>ti catūhi kāraṇehi sato—  kāye kāyānupassanāsatipaṭṭhānaṃ
bhāvento sato, vedanāsu vedanānupassanāsatipaṭṭhānaṃ bhāvento sato, citte
cittānupassanāsatipaṭṭhānaṃ bhāvento sato, dhammesu
dhammānupassanāsatipaṭṭhānaṃ bhāvento sato…pe…  so vuccati satoti—  vītataṇho
sadā sato.</p>
<p>
<a class="ms" id="p_25Cn_277"></a><a class="sc" id="83"></a><strong>Saṅkhāya
nibbuto bhikkhū</strong>ti saṅkhā vuccati ñāṇaṃ. Yā paññā pajānanā vicayo
pavicayo…pe…  amoho dhammavicayo sammādiṭṭhi.
<strong>Saṅkhāyā</strong>ti saṅkhāya jānitvā tulayitvā tīrayitvā vibhāvayitvā
vibhūtaṃ katvā, “sabbe saṅkhārā aniccā”ti saṅkhāya jānitvā tulayitvā tīrayitvā
vibhāvayitvā vibhūtaṃ katvā, “sabbe saṅkhārā dukkhā”ti…  “sabbe dhammā
anattā”ti…  “avijjāpaccayā saṅkhārā”ti…pe…  “yaṃ kiñci samudayadhammaṃ sabbaṃ
taṃ nirodhadhamman”ti saṅkhāya jānitvā tulayitvā tīrayitvā vibhāvayitvā
vibhūtaṃ katvā.</p>
<p>
<a class="ms" id="p_25Cn_278"></a><a class="sc" id="84"></a>Atha vā aniccato
saṅkhāya jānitvā…  dukkhato…  rogato…  gaṇḍato…  sallato…pe…  nissaraṇato
saṅkhāya jānitvā tulayitvā tīrayitvā vibhāvayitvā vibhūtaṃ katvā.
<strong>Nibbuto</strong>ti rāgassa nibbāpitattā nibbuto, dosassa nibbāpitattā
nibbuto, mohassa nibbāpitattā nibbuto, kodhassa…  upanāhassa…  makkhassa…
paḷāsassa…  issāya…  macchariyassa…  māyāya…  sāṭheyyassa…  thambhassa…
sārambhassa…  mānassa…  atimānassa…  madassa…  pamādassa…  sabbakilesānaṃ…
sabbaduccaritānaṃ…  sabbadarathānaṃ…  sabbapariḷāhānaṃ…  sabbasantāpānaṃ…
sabbākusalābhisaṅkhārānaṃ nibbāpitattā nibbuto.
<strong>Bhikkhū</strong>ti sattannaṃ dhammānaṃ bhinnattā bhikkhu…pe…  vusitavā
khīṇapunabbhavo sa bhikkhūti—  saṅkhāya nibbuto bhikkhu.</p>
<p>
<a class="ms" id="p_25Cn_279"></a><a class="sc" id="85"></a><strong>Tassa no
santi iñjitā</strong>ti.
<strong>Tassā</strong>ti arahato khīṇāsavassa.
<strong>Iñjitā</strong>ti taṇhiñjitaṃ diṭṭhiñjitaṃ māniñjitaṃ kilesiñjitaṃ
kāmiñjitaṃ. Tassime iñjitā natthi na santi na saṃvijjanti nupalabbhanti pahīnā
samucchinnā vūpasantā paṭipassaddhā abhabbuppattikā ñāṇagginā daḍḍhāti—  tassa
no santi iñjitā. Tenāha bhagavā— </p>
<blockquote class="gatha">
<p>
<a class="ms" id="p_25Cn_280"></a>
<a class="sc" id="86"></a>
“Kāmesu brahmacariyavā,
<span class="gathaQuote">(metteyyāti bhagavā)</span><br>
Vītataṇho sadā sato;<br>
Saṅkhāya nibbuto bhikkhu,<br>
Tassa no santi iñjitā”ti.<br>
</p>
<p>
<a class="msdiv" id="msdiv11"></a>
<a class="ms" id="p_25Cn_281"></a>
<a class="sc" id="87"></a>
<strong>So ubhantamabhiññāya,</strong>
<br>
<strong>Majjhe mantā na lippati;</strong>
<br>
<strong>Taṃ brūmi mahāpurisoti,</strong>
<br>
<strong>So idha sibbinimaccagā.</strong>
(3)<br>
</p>
</blockquote>
<p>
<a class="ms" id="p_25Cn_282"></a><a class="sc" id="88"></a><strong>So
ubhantamabhiññāya, majjhe mantā na lippatī</strong>ti.
<strong>Antā</strong>ti phasso eko anto, phassasamudayo dutiyo anto,
phassanirodho majjhe; atītaṃ eko anto, anāgataṃ dutiyo anto, paccuppannaṃ
majjhe; sukhā vedanā eko anto, dukkhā vedanā dutiyo anto, adukkhamasukhā vedanā
majjhe; nāmaṃ eko anto, rūpaṃ dutiyo anto, viññāṇaṃ majjhe; cha ajjhattikāni
āyatanāni eko anto, cha bāhirāni āyatanāni dutiyo anto, viññāṇaṃ majjhe;
sakkāyo eko anto, sakkāyasamudayo dutiyo anto, sakkāyanirodho majjhe.
<strong>Mantā</strong> vuccati paññā, yā paññā pajānanā…pe…  amoho dhammavicayo
sammādiṭṭhi.</p>
<p>
<a class="ms" id="p_25Cn_283"></a><a class="sc" id="89"></a><strong>Lepā</strong>ti
dve lepā—  taṇhālepo ca diṭṭhilepo ca. Katamo taṇhālepo? Yāvatā
taṇhāsaṅkhātena sīmakataṃ odhikataṃ pariyantakataṃ pariggahitaṃ mamāyitaṃ—
“idaṃ mama, etaṃ mama, ettakaṃ mama, ettāvatā mama rūpā saddā gandhā rasā
phoṭṭhabbā attharaṇā pāvuraṇā dāsidāsā ajeḷakā kukkuṭasūkarā
hatthigavāssavaḷavā khettaṃ vatthu hiraññaṃ suvaṇṇaṃ gāmanigamarājadhāniyo
raṭṭhañca janapado ca koso ca koṭṭhāgārañca”. Kevalampi mahāpathaviṃ
taṇhāvasena mamāyati. Yāvatā aṭṭhasatataṇhāvicaritaṃ—  ayaṃ taṇhālepo.</p>
<p>
<a class="ms" id="p_25Cn_284"></a><a class="sc" id="90"></a>Katamo diṭṭhilepo?
Vīsativatthukā sakkāyadiṭṭhi, dasavatthukā micchādiṭṭhi, dasavatthukā
antaggāhikā diṭṭhi, yā evarūpā diṭṭhi diṭṭhigataṃ diṭṭhigahanaṃ diṭṭhikantāro
diṭṭhivisūkāyikaṃ diṭṭhivipphanditaṃ diṭṭhisaṃyojanaṃ gāho paṭiggāho abhiniveso
parāmāso kummaggo micchāpatho micchattaṃ titthāyatanaṃ vipariyesaggāho
viparītaggāho vipallāsaggāho micchāgāho ayāthāvakasmiṃ yāthāvakanti gāho,
yāvatā dvāsaṭṭhi diṭṭhigatāni—  ayaṃ diṭṭhilepo.</p>
<p>
<a class="ms" id="p_25Cn_285"></a><a class="sc" id="91"></a><strong>So
ubhantamabhiññāya, majjhe mantā na lippatī</strong>ti so ubho ca ante majjhañca
mantāya abhiññāya jānitvā tulayitvā tīrayitvā vibhāvayitvā vibhūtaṃ katvā na
lippati na palippati na upalippati, alitto asaṃlitto anupalitto nikkhanto
nissaṭo vippamutto visaññutto vimariyādikatena cetasā viharatīti—  so
ubhantamabhiññāya majjhe mantā na lippati.</p>
<p>
<a class="ms" id="p_25Cn_286"></a><a class="sc" id="92"></a><strong>Taṃ brūmi
mahāpuriso</strong>ti mahāpuriso aggapuriso seṭṭhapuriso viseṭṭhapuriso
pāmokkhapuriso uttamapuriso padhānapuriso pavarapuriso, taṃ brūmi taṃ kathemi
taṃ bhaṇāmi taṃ dīpemi taṃ voharāmi.</p>
<p>
<a class="ms" id="p_25Cn_287"></a><a class="sc" id="93"></a>Āyasmā sāriputto
bhagavantaṃ etadavoca—  “‘mahāpuriso mahāpuriso’ti, bhante, vuccati. Kittāvatā
nu kho, bhante, mahāpuriso hotī”ti? “Vimuttacittattā khvāhaṃ, sāriputta,
mahāpurisoti vadāmi, avimuttacittattā no mahāpurisoti vadāmi.</p>
<p>
<a class="ms" id="p_25Cn_288"></a><a class="sc" id="94"></a>Kathañca,
sāriputta, vimuttacitto hoti? Idha, sāriputta, bhikkhu ajjhattaṃ kāye
kāyānupassī viharati ātāpī sampajāno satimā vineyya loke abhijjhādomanassaṃ.
Tassa kāye kāyānupassino viharato cittaṃ virajjati vimuccati anupādāya āsavehi.
Vedanāsu…pe…  citte…  dhammesu dhammānupassī viharati ātāpī sampajāno satimā
vineyya loke abhijjhādomanassaṃ. Tassa dhammesu dhammānupassino viharato cittaṃ
virajjati vimuccati anupādāya āsavehi. Evaṃ kho, sāriputta, bhikkhu
vimuttacitto hoti. Vimuttacittattā khvāhaṃ, sāriputta, mahāpurisoti vadāmi,
avimuttacittattā no mahāpurisoti vadāmī”ti—  taṃ brūmi mahāpurisoti.</p>
<p>
<a class="ms" id="p_25Cn_289"></a><a class="sc" id="95"></a><strong>So idha
sibbinimaccagā</strong>ti sibbinī vuccati taṇhā. Yo rāgo sārāgo…pe…  abhijjhā
lobho akusalamūlaṃ, yassesā sibbinī taṇhā pahīnā samucchinnā vūpasantā
paṭipassaddhā abhabbuppattikā ñāṇagginā daḍḍhā. So sibbiniṃ taṇhaṃ accagā
upaccagā atikkanto samatikkanto vītivattoti—  so idha sibbinimaccagā. Tenāha
bhagavā— </p>
<blockquote class="gatha">
<p>
<a class="ms" id="p_25Cn_290"></a>
<a class="sc" id="96"></a>
“So ubhantamabhiññāya,<br>
Majjhe mantā na lippati;<br>
Taṃ brūmi mahāpurisoti,<br>
So idha sibbinimaccagā”ti.<br>
</p>
</blockquote>
<p>
<a class="ms" id="p_25Cn_291"></a><a class="sc" id="97"></a>Saha
gāthāpariyosānā ye te brāhmaṇena saddhiṃ ekacchandā ekapayogā ekādhippāyā
ekavāsanavāsitā, tesaṃ anekapāṇasahassānaṃ virajaṃ vītamalaṃ dhammacakkhuṃ
udapādi—  “yaṃ kiñci samudayadhammaṃ sabbaṃ taṃ nirodhadhamman”ti. Tassa
brāhmaṇassa anupādāya āsavehi cittaṃ vimucci. Saha arahattappattā
ajinajaṭāvākacīratidaṇḍakamaṇḍalukesā ca massū ca antarahitā.
Bhaṇḍukāsāyavatthavasano saṅghāṭipattacīvaradharo anvatthapaṭipattiyā pañjaliko
bhagavantaṃ namassamāno nisinno hoti—  “satthā me bhante bhagavā,
sāvakohamasmī”ti.</p>
<p class="endsutta">
<a class="ms" id="p_25Cn_292"></a>
<a class="sc" id="98"></a>
Tissametteyyamāṇavapucchāniddeso dutiyo.</p>
<h2> Puṇṇakamāṇavapucchāniddesa</h2>
<blockquote class="gatha">
<p>
<a class="msdiv" id="msdiv12"></a>
<a class="ms" id="p_25Cn_293"></a>
<a class="sc" id="99"></a>
<strong>Anejaṃ mūladassāviṃ,
<span class="gathaQuote">(iccāyasmā puṇṇako)</span></strong><br>
<strong>Atthi pañhena āgamaṃ;</strong>
<br>
<strong>Kiṃnissitā isayo manujā,</strong>
<br>
<strong>Khattiyā brāhmaṇā devatānaṃ;</strong>
<br>
<strong>Yaññamakappayiṃsu puthūdha loke,</strong>
<br>
<strong>Pucchāmi taṃ bhagavā brūhi metaṃ.</strong>
(1)<br>
</p>
</blockquote>
<p>
<a class="ms" id="p_25Cn_294"></a><a class="sc" id="100"></a><strong>Anejaṃ
mūladassāvin</strong>ti ejā vuccati taṇhā. Yo rāgo sārāgo…pe…  abhijjhā lobho
akusalamūlaṃ sā ejā taṇhā buddhassa bhagavato pahīnā ucchinnamūlā
tālāvatthukatā anabhāvaṃkatā āyatiṃ anuppādadhammā. Tasmā buddho anejo. Ejāya
pahīnattā anejo. Bhagavā lābhepi na iñjati, alābhepi na iñjati, yasepi na
iñjati, ayasepi na iñjati, pasaṃsāyapi na iñjati, nindāyapi na iñjati, sukhepi
na iñjati, dukkhepi na iñjati na calati na vedhati nappavedhatīti—  anejaṃ.
<strong>Mūladassāvin</strong>ti bhagavā mūladassāvī hetudassāvī nidānadassāvī
sambhavadassāvī pabhavadassāvī samuṭṭhānadassāvī āhāradassāvī ārammaṇadassāvī
paccayadassāvī samudayadassāvī.</p>
<p>
<a class="ms" id="p_25Cn_295"></a><a class="sc" id="101"></a>Tīṇi
akusalamūlāni—  lobho akusalamūlaṃ, doso akusalamūlaṃ, moho akusalamūlaṃ.</p>
<p>
<a class="ms" id="p_25Cn_296"></a><a class="sc" id="102"></a>Vuttañhetaṃ
bhagavatā—  “tīṇimāni, bhikkhave, nidānāni kammānaṃ samudayāya. Katamāni tīṇi?
Lobho nidānaṃ kammānaṃ samudayāya, doso nidānaṃ kammānaṃ samudayāya, moho
nidānaṃ kammānaṃ samudayāya. Na, bhikkhave, lobhajena kammena dosajena kammena
mohajena kammena devā paññāyanti, manussā paññāyanti, yā vā panaññāpi kāci
sugatiyo. Atha kho, bhikkhave, lobhajena kammena dosajena kammena mohajena
kammena nirayo paññāyati, tiracchānayoni paññāyati, pettivisayo paññāyati, yā
vā panaññāpi kāci duggatiyo niraye tiracchānayoniyā pettivisaye
attabhāvābhinibbattiyā”. Imāni tīṇi akusalamūlānīti bhagavā jānāti passati.
Evampi bhagavā mūladassāvī…pe…  samudayadassāvī. Tīṇi kusalamūlāni—  alobho
kusalamūlaṃ, adoso kusalamūlaṃ, amoho kusalamūlaṃ.</p>
<p>
<a class="ms" id="p_25Cn_297"></a><a class="sc" id="103"></a>Vuttañhetaṃ
bhagavatā—  “tīṇimāni…pe…  na, bhikkhave, alobhajena kammena adosajena kammena
amohajena kammena nirayo paññāyati, tiracchānayoni paññāyati, pettivisayo
paññāyati, yā vā panaññāpi kāci duggatiyo. Atha kho, bhikkhave, alobhajena
kammena adosajena kammena amohajena kammena devā paññāyanti, manussā
paññāyanti, yā vā panaññāpi kāci sugatiyo deve ca manusse ca
attabhāvābhinibbattiyā”. Imāni tīṇi kusalamūlānīti bhagavā jānāti passati.
Evampi bhagavā mūladassāvī…pe…  samudayadassāvī.</p>
<p>
<a class="ms" id="p_25Cn_298"></a><a class="sc" id="104"></a>Vuttañhetaṃ
bhagavatā—  “ye keci, bhikkhave, dhammā akusalā akusalabhāgiyā akusalapakkhikā
sabbe te avijjāmūlakā avijjāsamosaraṇā avijjāsamugghātā”. Sabbe te samugghātaṃ
gacchantīti bhagavā jānāti passati. Evampi bhagavā mūladassāvī…pe…
samudayadassāvī.</p>
<p>
<a class="ms" id="p_25Cn_299"></a><a class="sc" id="105"></a>Vuttañhetaṃ
bhagavatā—  “ye keci, bhikkhave, dhammā kusalā kusalabhāgiyā kusalapakkhikā,
sabbe te appamādamūlakā appamādasamosaraṇā. Appamādo tesaṃ dhammānaṃ
aggamakkhāyatī”ti bhagavā jānāti passati. Evampi bhagavā mūladassāvī…pe…
samudayadassāvī.</p>
<p>
<a class="ms" id="p_25Cn_300"></a><a class="sc" id="106"></a>Atha vā bhagavā
jānāti passati. “Avijjā mūlaṃ saṅkhārānaṃ, saṅkhārā mūlaṃ viññāṇassa, viññāṇaṃ
mūlaṃ nāmarūpassa, nāmarūpaṃ mūlaṃ saḷāyatanassa, saḷāyatanaṃ mūlaṃ phassassa,
phasso mūlaṃ vedanāya, vedanā mūlaṃ taṇhāya, taṇhā mūlaṃ upādānassa, upādānaṃ
mūlaṃ bhavassa, bhavo mūlaṃ jātiyā, jāti mūlaṃ jarāmaraṇassā”ti—  bhagavā
jānāti passati. Evampi bhagavā mūladassāvī…pe…  samudayadassāvī.</p>
<p>
<a class="ms" id="p_25Cn_301"></a><a class="sc" id="107"></a>Atha vā bhagavā
jānāti passati. “Cakkhu mūlaṃ cakkhurogānaṃ, sotaṃ mūlaṃ sotarogānaṃ, ghānaṃ
mūlaṃ ghānarogānaṃ, jivhā mūlaṃ jivhārogānaṃ, kāyo mūlaṃ kāyarogānaṃ, mano
mūlaṃ cetasikānaṃ dukkhānan”ti—  bhagavā jānāti passati. Evampi bhagavā
mūladassāvī hetudassāvī nidānadassāvī sambhavadassāvī pabhavadassāvī
samuṭṭhānadassāvī āhāradassāvī ārammaṇadassāvī paccayadassāvī
samudayadassāvīti—  anejaṃ mūladassāvī.</p>
<p>
<a class="ms" id="p_25Cn_302"></a><a class="sc" id="108"></a><strong>Iccāyasmā
puṇṇako</strong>ti
<strong>iccā</strong>ti padasandhi…pe…  āyasmā puṇṇako.</p>
<p>
<a class="ms" id="p_25Cn_303"></a><a class="sc" id="109"></a><strong>Atthi
pañhena āgaman</strong>ti pañhena atthiko āgatomhi, pañhaṃ pucchitukāmo
āgatomhi, pañhaṃ sotukāmo āgatomhīti—  evampi atthi pañhena āgamaṃ. Atha vā
pañhatthikānaṃ pañhaṃ pucchitukāmānaṃ pañhaṃ sotukāmānaṃ āgamanaṃ abhikkamanaṃ
upasaṅkamanaṃ payirupāsanaṃ atthīti—  evampi atthi pañhena āgamaṃ. Atha vā
pañhāgamo tuyhaṃ atthi, tvampi pahu tvamasi alamatto. Mayā pucchitaṃ kathetuṃ
visajjetuṃ vahassetaṃ bhāranti—  evampi atthi pañhena āgamaṃ.</p>
<p>
<a class="ms" id="p_25Cn_304"></a><a class="sc" id="110"></a><strong>Kiṃ
nissitā isayo manujā</strong>ti kiṃ nissitā āsitā allīnā upagatā ajjhositā
adhimuttā.
<strong>Isayo</strong>ti isināmakā ye keci isipabbajjaṃ pabbajitā ājīvakā
nigaṇṭhā jaṭilā tāpasā.
<strong>Manujā</strong>ti manussā vuccantīti—  kiṃ nissitā isayo manujā.</p>
<p>
<a class="ms" id="p_25Cn_305"></a><a class="sc" id="111"></a><strong>Khattiyā
brāhmaṇā devatānan</strong>ti.
<strong>Khattiyā</strong>ti ye keci khattiyajātikā.
<strong>Brāhmaṇā</strong>ti ye keci bhovādikā.
<strong>Devatānan</strong>ti ājīvakasāvakānaṃ ājīvakā devatā, nigaṇṭhasāvakānaṃ
nigaṇṭhā devatā, jaṭilasāvakānaṃ jaṭilā devatā, paribbājakasāvakānaṃ
paribbājakā devatā, aviruddhakasāvakānaṃ aviruddhakā devatā, hatthivatikānaṃ
hatthī devatā, assavatikānaṃ assā devatā, govatikānaṃ gāvo devatā,
kukkuravatikānaṃ kukkurā devatā, kākavatikānaṃ kākā devatā, vāsudevavatikānaṃ
vāsudevo devatā, baladevavatikānaṃ baladevo devatā, puṇṇabhaddavatikānaṃ
puṇṇabhaddo devatā, maṇibhaddavatikānaṃ maṇibhaddo devatā, aggivatikānaṃ aggi
devatā, nāgavatikānaṃ nāgā devatā, supaṇṇavatikānaṃ supaṇṇā devatā,
yakkhavatikānaṃ yakkhā devatā, asuravatikānaṃ asurā devatā, gandhabbavatikānaṃ
gandhabbā devatā, mahārājavatikānaṃ mahārājāno devatā, candavatikānaṃ cando
devatā, sūriyavatikānaṃ sūriyo devatā, indavatikānaṃ indo devatā,
brahmavatikānaṃ brahmā devatā, devavatikānaṃ devo devatā, disāvatikānaṃ disā
devatā, ye yesaṃ dakkhiṇeyyā te tesaṃ devatāti—  khattiyabrāhmaṇā devatānaṃ.
</p>
<p>
<a class="ms" id="p_25Cn_306"></a><a class="sc" id="112"></a><strong>Yaññamakappayiṃsu
puthūdha loke</strong>ti
<strong>yaññaṃ</strong> vuccati deyyadhammo
cīvarapiṇḍapātasenāsanagilānapaccayabhesajjaparikkhāraṃ annaṃ pānaṃ vatthaṃ
yānaṃ mālāgandhavilepanaṃ seyyāvasathapadīpeyyaṃ.
<strong>Yaññamakappayiṃsū</strong>ti yepi yaññaṃ esanti gavesanti pariyesanti
cīvarapiṇḍapātasenāsanagilānapaccayabhesajjaparikkhāraṃ annaṃ pānaṃ vatthaṃ
yānaṃ mālāgandhavilepanaṃ seyyāvasathapadīpeyyaṃ, tepi yaññaṃ kappenti. Yepi
yaññaṃ abhisaṅkharonti cīvarapiṇḍapātasenāsanagilānapaccayabhesajjaparikkhāraṃ
annaṃ pānaṃ…pe…  seyyāvasathapadīpeyyaṃ, tepi yaññaṃ kappenti. Yepi yaññaṃ
denti yajanti pariccajanti
cīvarapiṇḍapātasenāsanagilānapaccayabhesajjaparikkhāraṃ annaṃ pānaṃ…pe…
seyyāvasathapadīpeyyaṃ, tepi yaññaṃ kappenti.
<strong>Puthū</strong>ti yaññā vā ete puthū, yaññayājakā vā ete puthū,
dakkhiṇeyyā vā ete puthū. Kathaṃ yaññā vā ete puthū? Bahukānaṃ ete yaññā
cīvarapiṇḍapātasenāsanagilānapaccayabhesajjaparikkhārā annaṃ pānaṃ vatthaṃ
yānaṃ mālaṃ gandhaṃ vilepanaṃ seyyāvasathapadīpeyyaṃ—  evaṃ yaññā vā ete puthū.
</p>
<p>
<a class="ms" id="p_25Cn_307"></a><a class="sc" id="113"></a>Kathaṃ yaññayājakā
vā ete puthū? Bahukā ete yaññayājakā khattiyā ca brāhmaṇā ca vessā ca suddā ca
gahaṭṭhā ca pabbajitā ca devā ca manussā ca—  evaṃ yaññayājakā vā ete puthū.
</p>
<p>
<a class="ms" id="p_25Cn_308"></a><a class="sc" id="114"></a>Kathaṃ dakkhiṇeyyā
vā ete puthū? Bahukā ete dakkhiṇeyyā puthū samaṇabrāhmaṇā
kapaṇaddhikavanibbakayācakā—  evaṃ dakkhiṇeyyā vā ete puthū.
<strong>Idha loke</strong>ti manussaloketi yaññamakappayiṃsu—  puthūdha loke.
</p>
<p>
<a class="ms" id="p_25Cn_309"></a><a class="sc" id="115"></a><strong>Pucchāmi
taṃ bhagavā brūhi metan</strong>ti.
<strong>Pucchā</strong>ti tisso pucchā—  adiṭṭhajotanā pucchā, diṭṭhasaṃsandanā
pucchā, vimaticchedanā pucchā. Katamā adiṭṭhajotanā pucchā? Pakatiyā lakkhaṇaṃ
aññātaṃ hoti adiṭṭhaṃ atulitaṃ atīritaṃ avibhūtaṃ avibhāvitaṃ, tassa ñāṇāya
dassanāya tulanāya tīraṇāya vibhūtatthāya vibhāvanatthāya pañhaṃ pucchati—
ayaṃ adiṭṭhajotanā pucchā.</p>
<p>
<a class="ms" id="p_25Cn_310"></a><a class="sc" id="116"></a>Katamā
diṭṭhasaṃsandanā pucchā? Pakatiyā lakkhaṇaṃ ñātaṃ hoti diṭṭhaṃ tulitaṃ tīritaṃ
vibhūtaṃ vibhāvitaṃ. Aññehi paṇḍitehi saddhiṃ saṃsandanatthāya pañhaṃ pucchati—
ayaṃ diṭṭhasaṃsandanā pucchā.</p>
<p>
<a class="ms" id="p_25Cn_311"></a><a class="sc" id="117"></a>Katamā
vimaticchedanā pucchā? Pakatiyā saṃsayapakkhando hoti vimatipakkhando
dveḷhakajāto—  “evaṃ nu kho, na nu kho, kiṃ nu kho, kathaṃ nu kho”ti. So
vimaticchedanatthāya pañhaṃ pucchati—  ayaṃ vimaticchedanā pucchā. Imā tisso
pucchā.</p>
<p>
<a class="ms" id="p_25Cn_312"></a><a class="sc" id="118"></a>Aparāpi tisso
pucchā—  manussapucchā, amanussapucchā, nimmitapucchā. Katamā manussapucchā?
Manussā buddhaṃ bhagavantaṃ upasaṅkamitvā pucchanti, bhikkhū pucchanti,
bhikkhuniyo pucchanti, upāsakā pucchanti, upāsikāyo pucchanti, rājāno
pucchanti, khattiyā pucchanti, brāhmaṇā pucchanti, vessā pucchanti, suddā
pucchanti, gahaṭṭhā pucchanti, pabbajitā pucchanti—  ayaṃ manussapucchā.</p>
<p>
<a class="ms" id="p_25Cn_313"></a><a class="sc" id="119"></a>Katamā
amanussapucchā? Amanussā buddhaṃ bhagavantaṃ upasaṅkamitvā pañhaṃ pucchanti,
nāgā pucchanti, supaṇṇā pucchanti, yakkhā pucchanti, asurā pucchanti, gandhabbā
pucchanti, mahārājāno pucchanti, indā pucchanti, brahmāno pucchanti, devatāyo
pucchanti—  ayaṃ amanussapucchā.</p>
<p>
<a class="ms" id="p_25Cn_314"></a><a class="sc" id="120"></a>Katamā
nimmitapucchā? Yaṃ bhagavā rūpaṃ abhinimmināti manomayaṃ sabbaṅgapaccaṅgaṃ
ahīnindriyaṃ, so nimmito buddhaṃ bhagavantaṃ upasaṅkamitvā pañhaṃ pucchati;
bhagavā visajjeti—  ayaṃ nimmitapucchā. Imā tisso pucchā.</p>
<p>
<a class="ms" id="p_25Cn_315"></a><a class="sc" id="121"></a>Aparāpi tisso
pucchā—  attatthapucchā, paratthapucchā, ubhayatthapucchā. Aparāpi tisso
pucchā—  diṭṭhadhammikatthapucchā, samparāyikatthapucchā, paramatthapucchā.
Aparāpi tisso pucchā—  anavajjatthapucchā, nikkilesatthapucchā,
vodānatthapucchā. Aparāpi tisso pucchā—  atītapucchā, anāgatapucchā,
paccuppannapucchā. Aparāpi tisso pucchā—  ajjhattapucchā, bahiddhāpucchā,
ajjhattabahiddhāpucchā. Aparāpi tisso pucchā—  kusalapucchā, akusalapucchā,
abyākatapucchā. Aparāpi tisso pucchā—  khandhapucchā, dhātupucchā,
āyatanapucchā. Aparāpi tisso pucchā—  satipaṭṭhānapucchā, sammappadhānapucchā,
iddhipādapucchā. Aparāpi tisso pucchā—  indriyapucchā, balapucchā,
bojjhaṅgapucchā. Aparāpi tisso pucchā—  maggapucchā, phalapucchā,
nibbānapucchā.</p>
<p>
<a class="ms" id="p_25Cn_316"></a><a class="sc" id="122"></a><strong>Pucchāmi
tan</strong>ti pucchāmi taṃ yācāmi taṃ ajjhesāmi taṃ pasādemi taṃ “kathayassu
me”ti pucchāmi taṃ.
<strong>Bhagavā</strong>ti gāravādhivacanametaṃ…pe…  sacchikā paññatti—
yadidaṃ bhagavāti.
<strong>Brūhi metan</strong>ti brūhi ācikkhāhi desehi paññapehi paṭṭhapehi
vivarāhi vibhajāhi uttānīkarohi pakāsehīti—  pucchāmi taṃ bhagavā brūhi metaṃ.
Tenāha so brāhmaṇo— </p>
<blockquote class="gatha">
<p>
<a class="ms" id="p_25Cn_317"></a>
<a class="sc" id="123"></a>
“Anejaṃ mūladassāviṃ,
<span class="gathaQuote">(iccāyasmā puṇṇako)</span><br>
Atthi pañhena āgamaṃ;<br>
Kiṃ nissitā isayo manujā,<br>
Khattiyā brāhmaṇā devatānaṃ;<br>
Yaññamakappayiṃsu puthūdha loke,<br>
Pucchāmi taṃ bhagavā brūhi metan”ti.<br>
</p>
<p>
<a class="msdiv" id="msdiv13"></a>
<a class="ms" id="p_25Cn_318"></a>
<a class="sc" id="124"></a>
<strong>Ye kecime isayo manujā,
<span class="gathaQuote">(puṇṇakāti bhagavā)</span></strong><br>
<strong>Khattiyā brāhmaṇā devatānaṃ;</strong>
<br>
<strong>Yaññamakappayiṃsu puthūdha loke,</strong>
<br>
<strong>Āsīsamānā puṇṇaka itthattaṃ;</strong>
<br>
<strong>Jaraṃ sitā yaññamakappayiṃsu.</strong>
(2)<br>
</p>
</blockquote>
<p>
<a class="ms" id="p_25Cn_319"></a><a class="sc" id="125"></a><strong>Ye kecime
isayo manujā</strong>ti.
<strong>Ye kecī</strong>ti sabbena sabbaṃ sabbathā sabbaṃ asesaṃ nissesaṃ
pariyādiyanavacanametaṃ—  ye kecīti.
<strong>Isayo</strong>ti isināmakā ye keci isipabbajjaṃ pabbajitā ājīvakā
nigaṇṭhā jaṭilā tāpasā.
<strong>Manujā</strong>ti manussā vuccantīti—  ye kecime isayo manujā puṇṇakāti
bhagavā.</p>
<p>
<a class="ms" id="p_25Cn_320"></a><a class="sc" id="126"></a><strong>Khattiyā
brāhmaṇā devatānan</strong>ti.
<strong>Khattiyā</strong>ti ye keci khattiyajātikā.
<strong>Brāhmaṇā</strong>ti ye keci bhovādikā.
<strong>Devatānan</strong>ti ājīvakasāvakānaṃ ājīvakā devatā…pe…  disāvatikānaṃ
disā devatā. Ye yesaṃ dakkhiṇeyyā, te tesaṃ devatāti—  khattiyā brāhmaṇā
devatānaṃ.</p>
<p>
<a class="ms" id="p_25Cn_321"></a><a class="sc" id="127"></a><strong>Yaññamakappayiṃsu
puthūdha loke</strong>ti.
<strong>Yaññaṃ</strong> vuccati deyyadhammo
cīvarapiṇḍapātasenāsanagilānapaccayabhesajjaparikkhāraṃ annaṃ pānaṃ…pe…
seyyāvasathapadīpeyyaṃ.
<strong>Yaññamakappayiṃsū</strong>ti yepi yaññaṃ esanti gavesanti
pariyesanti…pe…  seyyāvasathapadīpeyyaṃ, tepi yaññaṃ kappenti.
<strong>Puthū</strong>ti yaññā vā ete puthū, yaññayājakā vā ete puthū,
dakkhiṇeyyā vā ete puthū…pe…  evaṃ dakkhiṇeyyā vā ete puthū.
<strong>Idha loke</strong>ti manussaloketi yaññamakappayiṃsu—  puthūdha loke.
</p>
<p>
<a class="ms" id="p_25Cn_322"></a><a class="sc" id="128"></a><strong>Āsīsamānā
puṇṇaka itthattan</strong>ti.
<strong>Āsīsamānā</strong>ti rūpapaṭilābhaṃ āsīsamānā, saddapaṭilābhaṃ
āsīsamānā, gandhapaṭilābhaṃ āsīsamānā, rasapaṭilābhaṃ āsīsamānā,
phoṭṭhabbapaṭilābhaṃ āsīsamānā, puttapaṭilābhaṃ āsīsamānā, dārapaṭilābhaṃ
āsīsamānā, dhanapaṭilābhaṃ āsīsamānā, yasapaṭilābhaṃ āsīsamānā,
issariyapaṭilābhaṃ āsīsamānā, khattiyamahāsālakule attabhāvapaṭilābhaṃ
āsīsamānā, brāhmaṇamahāsālakule attabhāvapaṭilābhaṃ āsīsamānā,
gahapatimahāsālakule attabhāvapaṭilābhaṃ āsīsamānā, cātumahārājikesu devesu
attabhāvapaṭilābhaṃ āsīsamānā, tāvatiṃsesu devesu yāmesu devesu tusitesu devesu
nimmānaratīsu devesu paranimmitavasavattīsu devesu brahmakāyikesu devesu
attabhāvapaṭilābhaṃ āsīsamānā icchamānā sādiyamānā patthayamānā pihayamānā
abhijappamānāti āsīsamānā.</p>
<p>
<a class="ms" id="p_25Cn_323"></a><a class="sc" id="129"></a><strong>Puṇṇaka
itthattan</strong>ti ettha attabhāvābhinibbattiṃ āsīsamānā ettha
khattiyamahāsālakule attabhāvābhinibbattiṃ āsīsamānā…pe…  ettha brahmakāyikesu
devesu attabhāvābhinibbattiṃ āsīsamānā icchamānā sādiyamānā patthayamānā
pihayamānā abhijappamānāti āsīsamānā—  puṇṇaka itthattaṃ.</p>
<p>
<a class="ms" id="p_25Cn_324"></a><a class="sc" id="130"></a><strong>Jaraṃ sitā
yaññamakappayiṃsū</strong>ti jarānissitā byādhinissitā maraṇanissitā
sokaparidevadukkhadomanassupāyāsanissitā. Yadeva te jātinissitā tadeva te
jarānissitā. Yadeva te jarānissitā tadeva te byādhinissitā. Yadeva te
byādhinissitā tadeva te maraṇanissitā. Yadeva te maraṇanissitā tadeva te
sokaparidevadukkhadomanassupāyāsanissitā. Yadeva te
sokaparidevadukkhadomanassupāyāsanissitā tadeva te gatinissitā. Yadeva te
gatinissitā tadeva te upapattinissitā. Yadeva te upapattinissitā tadeva te
paṭisandhinissitā. Yadeva te paṭisandhinissitā tadeva te bhavanissitā. Yadeva
te bhavanissitā tadeva te saṃsāranissitā. Yadeva te saṃsāranissitā tadeva te
vaṭṭanissitā allīnā upagatā ajjhositā adhimuttāti—  jaraṃ sitā
yaññamakappayiṃsu. Tenāha bhagavā— </p>
<blockquote class="gatha">
<p>
<a class="ms" id="p_25Cn_325"></a>
<a class="sc" id="131"></a>
“Ye kecime isayo manujā,
<span class="gathaQuote">(puṇṇakāti bhagavā)</span><br>
Khattiyā brāhmaṇā devatānaṃ;<br>
Yaññamakappayiṃsu puthūdha loke,<br>
Āsīsamānā puṇṇaka itthattaṃ;<br>
Jaraṃ sitā yaññamakappayiṃsū”ti.<br>
</p>
<p>
<a class="msdiv" id="msdiv14"></a>
<a class="ms" id="p_25Cn_326"></a>
<a class="sc" id="132"></a>
<strong>Ye kecime isayo manujā,
<span class="gathaQuote">(iccāyasmā puṇṇako)</span></strong><br>
<strong>Khattiyā brāhmaṇā devatānaṃ;</strong>
<br>
<strong>Yaññamakappayiṃsu puthūdha loke,</strong>
<br>
<strong>Kaccisu te bhagavā yaññapathe appamattā;</strong>
<br>
<strong>Atāruṃ jātiñca jarañca mārisa,</strong>
<br>
<strong>Pucchāmi taṃ bhagavā brūhi metaṃ.</strong>
(3)<br>
</p>
</blockquote>
<p>
<a class="ms" id="p_25Cn_327"></a><a class="sc" id="133"></a><strong>Ye kecime
isayo manujā</strong>ti.
<strong>Ye kecī</strong>ti…pe… .</p>
<p>
<a class="ms" id="p_25Cn_328"></a><a class="sc" id="134"></a><strong>Kaccisu te
bhagavā yaññapathe appamattā</strong>ti.
<strong>Kaccisū</strong>ti saṃsayapucchā vimatipucchā dveḷhakapucchā
anekaṃsapucchā—  “evaṃ nu kho, na nu kho, kiṃ nu kho, kathaṃ nu kho”ti—
kaccisu.
<strong>Te</strong>ti yaññayājakā vuccanti.
<strong>Bhagavā</strong>ti gāravādhivacanaṃ…pe…  sacchikā paññatti, yadidaṃ
bhagavāti—  kaccisu te bhagavā.
<strong>Yaññapathe appamattā</strong>ti yaññoyeva vuccati yaññapatho. Yathā
ariyamaggo ariyapatho devamaggo devapatho brahmamaggo brahmapatho, evameva
yaññoyeva vuccati yaññapatho.
<strong>Appamattā</strong>ti yaññapathe appamattā sakkaccakārino sātaccakārino
aṭṭhitakārino anolīnavuttino anikkhittacchandā anikkhittadhurā taccaritā
tabbahulā taggarukā tanninnā tappoṇā tappabbhārā tadadhimuttā tadadhipateyyāti—
tepi yaññapathe appamattā. Yepi yaññaṃ esanti gavesanti pariyesanti
cīvarapiṇḍapātasenāsanagilānapaccayabhesajjaparikkhāraṃ annaṃ pānaṃ…pe…
seyyāvasathapadīpeyyaṃ sakkaccakārino…pe…  tadadhipateyyā, tepi yaññapathe
appamattā. Yepi yaññaṃ abhisaṅkharonti
cīvarapiṇḍapātasenāsanagilānapaccayabhesajjaparikkhāraṃ annaṃ pānaṃ…pe…
seyyāvasathapadīpeyyaṃ sakkaccakārino…pe…  tadadhipateyyā, tepi yaññapathe
appamattā. Yepi yaññaṃ denti yajanti pariccajanti
cīvarapiṇḍapātasenāsanagilānapaccayabhesajjaparikkhāraṃ annaṃ pānaṃ…pe…
seyyāvasathapadīpeyyaṃ sakkaccakārino …pe…  tadadhipateyyā, tepi yaññapathe
appamattāti—  kaccisu te bhagavā yaññapathe appamattā.</p>
<p>
<a class="ms" id="p_25Cn_329"></a><a class="sc" id="135"></a><strong>Atāruṃ
jātiñca jarañca mārisā</strong>ti jarāmaraṇaṃ atariṃsu uttariṃsu patariṃsu
samatikkamiṃsu vītivattiṃsu.
<strong>Mārisā</strong>ti piyavacanaṃ garuvacanaṃ
sagāravasappatissādhivacanametaṃ mārisāti—  atāru jātiñca jarañca mārisa.</p>
<p>
<a class="ms" id="p_25Cn_330"></a><a class="sc" id="136"></a><strong>Pucchāmi
taṃ bhagavā brūhi metan</strong>ti.
<strong>Pucchāmi tan</strong>ti pucchāmi taṃ yācāmi taṃ ajjhesāmi taṃ pasādemi
taṃ kathayassu meti—  pucchāmi taṃ.
<strong>Bhagavā</strong>ti gāravādhivacanaṃ…pe…  sacchikā paññatti—  yadidaṃ
bhagavāti.
<strong>Brūhi metan</strong>ti brūhi ācikkhāhi desehi paññapehi paṭṭhapehi
vivarāhi vibhajāhi uttānīkarohi pakāsehīti—  pucchāmi taṃ bhagavā brūhi metaṃ.
Tenāha so brāhmaṇo— </p>
<blockquote class="gatha">
<p>
<a class="ms" id="p_25Cn_331"></a>
<a class="sc" id="137"></a>
“Ye kecime isayo manujā,
<span class="gathaQuote">(iccāyasmā puṇṇako)</span><br>
Khattiyā brāhmaṇā devatānaṃ;<br>
Yaññamakappayiṃsu puthūdha loke,<br>
Kaccisu te bhagavā yaññapathe appamattā;<br>
Atāruṃ jātiñca jarañca mārisa,<br>
Pucchāmi taṃ bhagavā brūhi metan”ti.<br>
</p>
<p>
<a class="msdiv" id="msdiv15"></a>
<a class="ms" id="p_25Cn_332"></a>
<a class="sc" id="138"></a>
<strong>Āsīsanti thomayanti abhijappanti juhanti,
<span class="gathaQuote">(puṇṇakāti bhagavā)</span></strong><br>
<strong>Kāmābhijappanti paṭicca lābhaṃ;</strong>
<br>
<strong>Te yājayogā bhavarāgarattā,</strong>
<br>
<strong>Nātariṃsu jātijaranti brūmi.</strong>
(4)<br>
</p>
</blockquote>
<p>
<a class="ms" id="p_25Cn_333"></a><a class="sc" id="139"></a><strong>Āsīsanti
thomayanti abhijappanti juhantī</strong>ti.
<strong>Āsīsantī</strong>ti rūpapaṭilābhaṃ āsīsanti, saddapaṭilābhaṃ āsīsanti,
gandhapaṭilābhaṃ āsīsanti, rasapaṭilābhaṃ āsīsanti, phoṭṭhabbapaṭilābhaṃ
āsīsanti, puttapaṭilābhaṃ āsīsanti, dārapaṭilābhaṃ āsīsanti, dhanapaṭilābhaṃ
āsīsanti, yasapaṭilābhaṃ āsīsanti, issariyapaṭilābhaṃ āsīsanti,
khattiyamahāsālakule attabhāvapaṭilābhaṃ āsīsanti, brāhmaṇamahāsālakule…pe…
gahapatimahāsālakule attabhāvapaṭilābhaṃ āsīsanti, cātumahārājikesu devesu…pe…
brahmakāyikesu devesu attabhāvapaṭilābhaṃ āsīsanti icchanti sādiyanti
patthayanti pihayantīti—  āsīsanti.</p>
<p>
<a class="ms" id="p_25Cn_334"></a><a class="sc" id="140"></a><strong>Thomayantī</strong>ti
yaññaṃ vā thomenti phalaṃ vā thomenti dakkhiṇeyye vā thomenti. Kathaṃ yaññaṃ
thomenti? Suciṃ dinnaṃ, manāpaṃ dinnaṃ, paṇītaṃ dinnaṃ, kālena dinnaṃ, kappiyaṃ
dinnaṃ, viceyya dinnaṃ, anavajjaṃ dinnaṃ, abhiṇhaṃ dinnaṃ dadaṃ cittaṃ
pasāditanti—  thomenti kittenti vaṇṇenti pasaṃsanti. Evaṃ yaññaṃ thomenti.</p>
<p>
<a class="ms" id="p_25Cn_335"></a><a class="sc" id="141"></a>Kathaṃ phalaṃ
thomenti? Itonidānaṃ rūpapaṭilābho bhavissati…pe…  brahmakāyikesu devesu
attabhāvapaṭilābho bhavissatīti—  thomenti kittenti vaṇṇenti pasaṃsanti. Evaṃ
phalaṃ thomenti.</p>
<p>
<a class="ms" id="p_25Cn_336"></a><a class="sc" id="142"></a>Kathaṃ dakkhiṇeyye
thomenti? Dakkhiṇeyyā jātisampannā gottasampannā ajjhāyakā mantadharā tiṇṇaṃ
vedānaṃ pāragū sanighaṇḍukeṭubhānaṃ sākkharappabhedānaṃ itihāsapañcamānaṃ
padakā veyyākaraṇā lokāyatamahāpurisalakkhaṇesu anavayāti, vītarāgā vā
rāgavinayāya vā paṭipannā, vītadosā vā dosavinayāya vā paṭipannā, vītamohā vā
mohavinayāya vā paṭipannā, saddhāsampannā sīlasampannā samādhisampannā
paññāsampannā vimuttisampannā vimuttiñāṇadassanasampannāti—  thomenti kittenti
vaṇṇenti pasaṃsanti. Evaṃ dakkhiṇeyye thomentīti—  āsīsanti thomayanti.</p>
<p>
<a class="ms" id="p_25Cn_337"></a><a class="sc" id="143"></a><strong>Abhijappantī</strong>ti
rūpapaṭilābhaṃ abhijappanti, saddapaṭilābhaṃ abhijappanti, gandhapaṭilābhaṃ
abhijappanti, rasapaṭilābhaṃ abhijappanti…pe…  brahmakāyikesu devesu
attabhāvapaṭilābhaṃ abhijappantīti—  āsīsanti thomayanti abhijappanti.
<strong>Juhantī</strong>ti juhanti denti yajanti pariccajanti
cīvarapiṇḍapātasenāsanagilānapaccayabhesajjaparikkhāraṃ annaṃ pānaṃ vatthaṃ
yānaṃ mālāgandhavilepanaṃ seyyāvasathapadīpeyyanti—  āsīsanti thomayanti
abhijappanti juhanti puṇṇakāti bhagavā.</p>
<p>
<a class="ms" id="p_25Cn_338"></a><a class="sc" id="144"></a><strong>Kāmābhijappanti
paṭicca lābhan</strong>ti rūpapaṭilābhaṃ paṭicca kāme abhijappanti,
saddapaṭilābhaṃ paṭicca kāme abhijappanti…pe…  brahmakāyikesu devesu
attabhāvapaṭilābhaṃ paṭicca kāme abhijappanti pajappantīti—  kāmābhijappanti
paṭicca lābhaṃ.</p>
<p>
<a class="ms" id="p_25Cn_339"></a><a class="sc" id="145"></a><strong>Te
yājayogā bhavarāgarattā nātariṃsu jātijaranti brūmī</strong>ti
<strong>te</strong>ti yaññayājakā vuccanti,
<strong>yājayogā</strong>ti yājayogesu yuttā payuttā āyuttā samāyuttā taccaritā
tabbahulā taggarukā tanninnā tappoṇā tappabbhārā tadadhimuttā
tadadhipateyyāti—  te yājayogā,
<strong>bhavarāgarattā</strong>ti bhavarāgo vuccati yo bhavesu bhavacchando
bhavarāgo bhavanandī bhavataṇhā bhavasineho bhavapariḷāho bhavamucchā
bhavajjhosānaṃ. Bhavarāgena bhavesu rattā giddhā gadhitā mucchitā ajjhosannā
laggā laggitā palibuddhāti—  te yājayogā bhavarāgarattā.</p>
<p>
<a class="ms" id="p_25Cn_340"></a><a class="sc" id="146"></a><strong>Nātariṃsu
jātijaranti brūmī</strong>ti te yājayogā bhavarāgarattā jātijarāmaraṇaṃ
nātariṃsu na uttariṃsu na patariṃsu na samatikkamiṃsu na vītivattiṃsu,
jātijarāmaraṇā anikkhantā anissaṭā anatikkantā asamatikkantā avītivattā
antojātijarāmaraṇe parivattanti antosaṃsārapathe parivattanti. Jātiyā anugatā
jarāya anusaṭā byādhinā abhibhūtā maraṇena abbhāhatā atāṇā aleṇā asaraṇā
asaraṇībhūtāti; brūmi ācikkhāmi desemi paññapemi paṭṭhapemi vivarāmi vibhajāmi
uttānīkaromi pakāsemīti—  te yājayogā bhavarāgarattā nātariṃsu jātijaranti
brūmi. Tenāha bhagavā— </p>
<blockquote class="gatha">
<p>
<a class="ms" id="p_25Cn_341"></a>
<a class="sc" id="147"></a>
“Āsīsanti thomayanti abhijappanti juhanti,
<span class="gathaQuote">(puṇṇakāti bhagavā)</span><br>
Kāmābhijappanti paṭicca lābhaṃ;<br>
Te yājayogā bhavarāgarattā,<br>
Nātariṃsu jātijaranti brūmī”ti.<br>
</p>
<p>
<a class="msdiv" id="msdiv16"></a>
<a class="ms" id="p_25Cn_342"></a>
<a class="sc" id="148"></a>
<strong>Te ce nātariṃsu yājayogā,
<span class="gathaQuote">(iccāyasmā puṇṇako)</span></strong><br>
<strong>Yaññehi jātiñca jarañca mārisa;</strong>
<br>
<strong>Atha ko carahi devamanussaloke,</strong>
<br>
<strong>Atāri jātiñca jarañca mārisa;</strong>
<br>
<strong>Pucchāmi taṃ bhagavā brūhi metaṃ.</strong>
(5)<br>
</p>
</blockquote>
<p>
<a class="ms" id="p_25Cn_343"></a><a class="sc" id="149"></a><strong>Te ce
nātariṃsu yājayogā</strong>ti te yaññayājakā yājayogā bhavarāgarattā
jātijarāmaraṇaṃ nātariṃsu na uttariṃsu na patariṃsu na samatikkamiṃsu na
vītivattiṃsu, jātijarāmaraṇā anikkhantā anissaṭā anatikkantā asamatikkantā
avītivattā antojātijarāmaraṇe parivattanti antosaṃsārapathe parivattanti.
Jātiyā anugatā jarāya anusaṭā byādhinā abhibhūtā maraṇena abbhāhatā atāṇā aleṇā
asaraṇā asaraṇībhūtāti—  te ce nātariṃsu yājayogā.</p>
<p>
<a class="ms" id="p_25Cn_344"></a><a class="sc" id="150"></a><strong>Iccāyasmā
puṇṇako</strong>ti. Iccāti padasandhi…pe…  āyasmā puṇṇako.</p>
<p>
<a class="ms" id="p_25Cn_345"></a><a class="sc" id="151"></a><strong>Yaññehi
jātiñca jarañca mārisā</strong>ti.
<strong>Yaññehī</strong>ti yaññehi pahūtehi yaññehi vividhehi yaññehi puthūhi.
<strong>Mārisā</strong>ti piyavacanaṃ garuvacanaṃ
sagāravasappatissādhivacanametaṃ mārisāti—  yaññehi jātiñca jarañca mārisa.
</p>
<p>
<a class="ms" id="p_25Cn_346"></a><a class="sc" id="152"></a><strong>Atha ko
carahi devamanussaloke, atāri jātiñca jarañca mārisā</strong>ti atha ko eso
sadevake loke samārake sabrahmake sassamaṇabrāhmaṇiyā pajāya sadevamanussāya
jātijarāmaraṇaṃ atari uttari patari samatikkami vītivattayi.
<strong>Mārisā</strong>ti piyavacanaṃ garuvacanaṃ
sagāravasappatissādhivacanametaṃ mārisāti—  atha ko carahi devamanussaloke,
atāri jātiñca jarañca mārisa.</p>
<p>
<a class="ms" id="p_25Cn_347"></a><a class="sc" id="153"></a><strong>Pucchāmi
taṃ bhagavā brūhi metan</strong>ti.
<strong>Pucchāmi tan</strong>ti pucchāmi taṃ yācāmi taṃ ajjhesāmi taṃ pasādemi
taṃ kathayassu metanti—  pucchāmi taṃ.
<strong>Bhagavā</strong>ti gāravādhivacanaṃ…pe…  sacchikā paññatti—  yadidaṃ
bhagavāti.
<strong>Brūhi metan</strong>ti brūhi ācikkhāhi desehi paññapehi paṭṭhapehi
vivarāhi vibhajāhi uttānīkarohi pakāsehīti—  pucchāmi taṃ bhagavā brūhi metaṃ.
Tenāha so brāhmaṇo— </p>
<blockquote class="gatha">
<p>
<a class="ms" id="p_25Cn_348"></a>
<a class="sc" id="154"></a>
“Te ce nātariṃsu yājayogā,
<span class="gathaQuote">(iccāyasmā puṇṇako)</span><br>
Yaññehi jātiñca jarañca mārisa;<br>
Atha ko carahi devamanussaloke,<br>
Atāri jātiñca jarañca mārisa;<br>
Pucchāmi taṃ bhagavā brūhi metan”ti.<br>
</p>
<p>
<a class="msdiv" id="msdiv17"></a>
<a class="ms" id="p_25Cn_349"></a>
<a class="sc" id="155"></a>
<strong>Saṅkhāya lokasmi paroparāni,
<span class="gathaQuote">(puṇṇakāti bhagavā)</span></strong><br>
<strong>Yassiñjitaṃ natthi kuhiñci loke;</strong>
<br>
<strong>Santo vidhūmo anīgho nirāso,</strong>
<br>
<strong>Atāri so jātijaranti brūmi.</strong>
(6)<br>
</p>
</blockquote>
<p>
<a class="ms" id="p_25Cn_350"></a><a class="sc" id="156"></a><strong>Saṅkhāya
lokasmi paroparānī</strong>ti saṅkhā vuccati ñāṇaṃ yā paññā pajānanā…pe…  amoho
dhammavicayo sammādiṭṭhi.
<strong>Paroparānī</strong>ti
<strong>oraṃ</strong> vuccati sakattabhāvo,
<strong>paraṃ</strong> vuccati parattabhāvo
<strong>oraṃ</strong> vuccati sakarūpavedanāsaññāsaṅkhāraviññāṇaṃ, paraṃ
vuccati pararūpavedanāsaññāsaṅkhāraviññāṇaṃ; oraṃ vuccati cha ajjhattikāni
āyatanāni, paraṃ vuccati cha bāhirāni āyatanāni. Oraṃ vuccati manussaloko,
paraṃ vuccati devaloko; oraṃ vuccati kāmadhātu, paraṃ vuccati rūpadhātu
arūpadhātu; oraṃ vuccati kāmadhātu rūpadhātu, paraṃ vuccati arūpadhātu.
<strong>Saṅkhāya lokasmi paroparānī</strong>ti paroparāni aniccato saṅkhāya
dukkhato rogato gaṇḍato…pe…  nissaraṇato saṅkhāya jānitvā tulayitvā tīrayitvā
vibhāvayitvā vibhūtaṃ katvāti—  saṅkhāya lokasmi paroparāni.
<strong>Puṇṇakāti bhagavā</strong>ti.
<strong>Puṇṇakā</strong>ti bhagavā taṃ brāhmaṇaṃ nāmena ālapati.
<strong>Bhagavā</strong>ti gāravādhivacanametaṃ…pe…  yadidaṃ bhagavāti—
puṇṇakāti bhagavā.</p>
<p>
<a class="ms" id="p_25Cn_351"></a><a class="sc" id="157"></a><strong>Yassiñjitaṃ
natthi kuhiñci loke</strong>ti.
<strong>Yassā</strong>ti arahato khīṇāsavassa.
<strong>Iñjitan</strong>ti taṇhiñjitaṃ diṭṭhiñjitaṃ māniñjitaṃ kilesiñjitaṃ
kāmiñjitaṃ. Yassime iñjitā natthi na santi na saṃvijjanti nupalabbhanti, pahīnā
samucchinnā vūpasantā paṭipassaddhā abhabbuppattikā ñāṇagginā daḍḍhā.
<strong>Kuhiñcī</strong>ti kuhiñci kismiñci katthaci ajjhattaṃ vā bahiddhā vā
ajjhattabahiddhā vā.
<strong>Loke</strong>ti apāyaloke…pe…  āyatanaloketi—  yassiñjitaṃ natthi
kuhiñci loke.</p>
<p>
<a class="ms" id="p_25Cn_352"></a><a class="sc" id="158"></a><strong>Santo
vidhūmo anīgho nirāso, atāri so jātijaranti brūmī</strong>ti.
<strong>Santo</strong>ti rāgassa santattā santo, dosassa…pe…  mohassa…
kodhassa…  upanāhassa…  makkhassa…  sabbākusalābhisaṅkhārānaṃ santattā
samitattā vūpasamitattā vijjhātattā nibbutattā vigatattā paṭipassaddhattā santo
upasanto vūpasanto nibbuto paṭipassaddhoti santo;
<strong>vidhūmo</strong>ti kāyaduccaritaṃ vidhūmitaṃ vidhamitaṃ sositaṃ
visositaṃ byantīkataṃ, vacīduccaritaṃ…pe…  manoduccaritaṃ vidhūmitaṃ vidhamitaṃ
sositaṃ visositaṃ byantīkataṃ, rāgo…  doso…  moho vidhūmito vidhamito sosito
visosito byantīkato, kodho…  upanāho…  makkho…  paḷāso…  issā…  macchariyaṃ…
māyā…  sāṭheyyaṃ…  thambho…  sārambho…  māno…  atimāno…  mado…  pamādo…  sabbe
kilesā sabbe duccaritā sabbe darathā sabbe pariḷāhā sabbe santāpā
sabbākusalābhisaṅkhārā vidhūmitā vidhamitā sositā visositā byantīkatā. Atha vā
kodho vuccati dhūmo— </p>
<blockquote class="gatha">
<p>
<a class="ms" id="p_25Cn_353"></a>
<a class="sc" id="159"></a>
Māno hi te brāhmaṇa khāribhāro,<br>
Kodho dhūmo bhasmani mosavajjaṃ;<br>
Jivhā sujā hadayaṃ jotiṭṭhānaṃ,<br>
Attā sudanto purisassa joti.<br>
</p>
</blockquote>
<p>
<a class="ms" id="p_25Cn_354"></a><a class="sc" id="160"></a>Api ca
dasahākārehi kodho jāyati—  anatthaṃ me acarīti kodho jāyati, anatthaṃ me
caratīti kodho jāyati, anatthaṃ me carissatīti kodho jāyati, piyassa me
manāpassa anatthaṃ acari, anatthaṃ carati, anatthaṃ carissatīti kodho jāyati,
appiyassa me amanāpassa atthaṃ acari, atthaṃ carati, atthaṃ carissatīti kodho
jāyati, aṭṭhāne vā pana kodho jāyati. Yo evarūpo cittassa āghāto paṭighāto
paṭighaṃ paṭivirodho kopo pakopo sampakopo doso padoso sampadoso cittassa
byāpatti manopadoso kodho kujjhanā kujjhitattaṃ doso dussanā dussitattaṃ
byāpatti byāpajjanā byāpajjitattaṃ virodho paṭivirodho caṇḍikkaṃ asuropo
anattamanatā cittassa—  ayaṃ vuccati kodho.</p>
<p>
<a class="ms" id="p_25Cn_355"></a><a class="sc" id="161"></a>Api ca kodhassa
adhimattaparittatā veditabbā. Atthi kañci kālaṃ kodho cittāvilakaraṇamatto
hoti, na ca tāva mukhakulānavikulāno hoti. Atthi kañci kālaṃ kodho
mukhakulānavikulānamatto hoti, na ca tāva hanusañcopano hoti. Atthi kañci kālaṃ
kodho hanusañcopanamatto hoti, na ca tāva pharusavācaṃ nicchāraṇo hoti. Atthi
kañci kālaṃ kodho pharusavācaṃ nicchāraṇamatto hoti, na ca tāva
disāvidisānuvilokano hoti. Atthi kañci kālaṃ kodho disāvidisānuvilokanamatto
hoti, na ca tāva daṇḍasatthaparāmasano hoti. Atthi kañci kālaṃ kodho
daṇḍasatthaparāmasanamatto hoti, na ca tāva daṇḍasatthaabbhukkiraṇo hoti. Atthi
kañci kālaṃ kodho daṇḍasatthaabbhukkiraṇamatto hoti, na ca tāva
daṇḍasatthaabhinipātano hoti. Atthi kañci kālaṃ kodho
daṇḍasatthaabhinipātanamatto hoti, na ca tāva chinnavicchinnakaraṇo hoti. Atthi
kañci kālaṃ kodho chinnavicchinnakaraṇamatto hoti, na ca tāva
sambhañjanapalibhañjano hoti. Atthi kañci kālaṃ kodho
sambhañjanapalibhañjanamatto hoti, na ca tāva aṅgamaṅgaapakaḍḍhano hoti. Atthi
kañci kālaṃ kodho aṅgamaṅgaapakaḍḍhanamatto hoti, na ca tāva jīvitāvoropano
hoti. Atthi kañci kālaṃ kodho jīvitāvoropanamatto hoti, na ca tāva
sabbacāgapariccāgāya saṇṭhito hoti. Yato kodho paraṃ puggalaṃ ghātetvā attānaṃ
ghāteti, ettāvatā kodho paramussadagato paramavepullapatto hoti. Yassa so hoti
kodho pahīno samucchinno vūpasanto paṭipassaddho abhabbuppattiko ñāṇagginā
daḍḍho, so vuccati—  vidhūmo.</p>
<p>
<a class="ms" id="p_25Cn_356"></a><a class="sc" id="162"></a>Kodhassa pahīnattā
vidhūmo, kodhavatthussa pariññātattā vidhūmo, kodhahetussa pariññātattā
vidhūmo, kodhahetussa upacchinnattā vidhūmo.</p>
<p>
<a class="ms" id="p_25Cn_357"></a><a class="sc" id="163"></a><strong>Anīgho</strong>ti
rāgo nīgho, doso nīgho, moho nīgho, kodho nīgho, upanāho nīgho…pe…
sabbākusalābhisaṅkhārā nīghā. Yassete nīghā pahīnā samucchinnā vūpasantā
paṭipassaddhā abhabbuppattikā ñāṇagginā daḍḍhā, so vuccati anīgho.</p>
<p>
<a class="ms" id="p_25Cn_358"></a><a class="sc" id="164"></a><strong>Nirāso</strong>ti
<strong>āsā</strong>
vuccati taṇhā. Yo rāgo sārāgo…pe…  abhijjhā lobho akusalamūlaṃ. Yassesā āsā
taṇhā pahīnā samucchinnā vūpasantā paṭipassaddhā abhabbuppattikā ñāṇagginā
daḍḍhā, so vuccati nirāso.
<strong>Jātī</strong>ti yā tesaṃ tesaṃ sattānaṃ tamhi tamhi sattanikāye jāti
sañjāti okkanti abhinibbatti khandhānaṃ pātubhāvo āyatanānaṃ paṭilābho.
<strong>Jarā</strong>ti yā tesaṃ tesaṃ sattānaṃ tamhi tamhi sattanikāye jarā
jīraṇatā khaṇḍiccaṃ pāliccaṃ valittacatā āyuno saṃhāni indriyānaṃ paripāko.
<strong>Santo vidhūmo anīgho nirāso, atāri so jātijaranti brūmī</strong>ti yo
santo ca vidhūmo ca anīgho ca nirāso ca, so jātijarāmaraṇaṃ atari uttari patari
samatikkami vītivattayīti brūmi ācikkhāmi desemi paññapemi paṭṭhapemi vivarāmi
vibhajāmi uttānīkaromi pakāsemīti—  santo vidhūmo anīgho nirāso, atāri so
jātijaranti brūmi. Tenāha bhagavā— </p>
<blockquote class="gatha">
<p>
<a class="ms" id="p_25Cn_359"></a>
<a class="sc" id="165"></a>
“Saṅkhāya lokasmi paroparāni,
<span class="gathaQuote">(puṇṇakāti bhagavā)</span><br>
Yassiñjitaṃ natthi kuhiñci loke;<br>
Santo vidhūmo anīgho nirāso,<br>
Atāri so jātijaranti brūmī”ti.<br>
</p>
</blockquote>
<p>
<a class="ms" id="p_25Cn_360"></a><a class="sc" id="166"></a>Sahagāthāpariyosānā…pe…
pañjaliko bhagavantaṃ namassamāno nisinno hoti—  “satthā me, bhante, bhagavā,
sāvakohamasmī”ti.</p>
<p class="endsutta">
<a class="ms" id="p_25Cn_361"></a>
<a class="sc" id="167"></a>
Puṇṇakamāṇavapucchāniddeso tatiyo.</p>
<h2> Mettagūmāṇavapucchāniddesa</h2>
<blockquote class="gatha">
<p>
<a class="msdiv" id="msdiv18"></a>
<a class="ms" id="p_25Cn_362"></a>
<a class="sc" id="168"></a>
<strong>Pucchāmi taṃ bhagavā brūhi metaṃ,
<span class="gathaQuote">(iccāyasmā mettagū)</span></strong><br>
<strong>Maññāmi taṃ vedaguṃ bhāvitattaṃ;</strong>
<br>
<strong>Kuto nu dukkhā samudāgatā ime,</strong>
<br>
<strong>Ye keci lokasmimanekarūpā.</strong>
(1)<br>
</p>
</blockquote>
<p>
<a class="ms" id="p_25Cn_363"></a><a class="sc" id="169"></a><strong>Pucchāmi
taṃ bhagavā brūhi metan</strong>ti.
<strong>Pucchāmī</strong>ti tisso pucchā—  adiṭṭhajotanā pucchā,
diṭṭhasaṃsandanā pucchā, vimaticchedanā pucchā. Katamā adiṭṭhajotanā pucchā?
Pakatiyā lakkhaṇaṃ aññātaṃ hoti adiṭṭhaṃ atulitaṃ atīritaṃ avibhūtaṃ
avibhāvitaṃ. Tassa ñāṇāya dassanāya tulanāya tīraṇāya vibhūtatthāya
vibhāvanatthāya pañhaṃ pucchati—  ayaṃ adiṭṭhajotanā pucchā.</p>
<p>
<a class="ms" id="p_25Cn_364"></a><a class="sc" id="170"></a>Katamā
diṭṭhasaṃsandanā pucchā? Pakatiyā lakkhaṇaṃ ñātaṃ hoti diṭṭhaṃ tulitaṃ tīritaṃ
vibhūtaṃ vibhāvitaṃ. Aññehi paṇḍitehi saddhiṃ saṃsandanatthāya pañhaṃ pucchati—
ayaṃ diṭṭhasaṃsandanā pucchā.</p>
<p>
<a class="ms" id="p_25Cn_365"></a><a class="sc" id="171"></a>Katamā
vimaticchedanā pucchā? Pakatiyā saṃsayapakkhando hoti vimatipakkhando
dveḷhakajāto—  “evaṃ nu kho, na nu kho, kiṃ nu kho, kathaṃ nu kho”ti? So
vimaticchedanatthāya pañhaṃ pucchati—  ayaṃ vimaticchedanā pucchā. Imā tisso
pucchā.</p>
<p>
<a class="ms" id="p_25Cn_366"></a><a class="sc" id="172"></a>Aparāpi tisso
pucchā—  manussapucchā, amanussapucchā, nimmitapucchā. Katamā manussapucchā?
Manussā buddhaṃ bhagavantaṃ upasaṅkamitvā pañhaṃ pucchanti, bhikkhū pucchanti,
bhikkhuniyo pucchanti, upāsakā pucchanti, upāsikāyo pucchanti, rājāno pucchanti
khattiyā pucchanti, brāhmaṇā pucchanti, vessā pucchanti, suddā pucchanti,
gahaṭṭhā pucchanti, pabbajitā pucchanti—  ayaṃ manussapucchā.</p>
<p>
<a class="ms" id="p_25Cn_367"></a><a class="sc" id="173"></a>Katamā
amanussapucchā? Amanussā buddhaṃ bhagavantaṃ upasaṅkamitvā pañhaṃ pucchanti,
nāgā pucchanti, supaṇṇā pucchanti, yakkhā pucchanti, asurā pucchanti, gandhabbā
pucchanti, mahārājāno pucchanti, indā pucchanti, brahmā pucchanti, devā
pucchanti—  ayaṃ amanussapucchā.</p>
<p>
<a class="ms" id="p_25Cn_368"></a><a class="sc" id="174"></a>Katamā
nimmitapucchā? Bhagavā rūpaṃ abhinimmināti manomayaṃ sabbaṅgapaccaṅgaṃ
ahīnindriyaṃ. So nimmito buddhaṃ bhagavantaṃ upasaṅkamitvā pañhaṃ pucchati.
Bhagavā visajjeti. Ayaṃ nimmitapucchā. Imā tisso pucchā.</p>
<p>
<a class="ms" id="p_25Cn_369"></a><a class="sc" id="175"></a>Aparāpi tisso
pucchā—  attatthapucchā, paratthapucchā, ubhayatthapucchā…pe…  aparāpi tisso
pucchā—  diṭṭhadhammikatthapucchā, samparāyikatthapucchā, paramatthapucchā…
aparāpi tisso pucchā—  anavajjatthapucchā, nikkilesatthapucchā,
vodānatthapucchā…  aparāpi tisso pucchā—  atītapucchā, anāgatapucchā,
paccuppannapucchā…  aparāpi tisso pucchā—  ajjhattapucchā, bahiddhāpucchā,
ajjhattabahiddhāpucchā…  aparāpi tisso pucchā—  kusalapucchā, akusalapucchā,
abyākatapucchā…  aparāpi tisso pucchā—  khandhapucchā, dhātupucchā
āyatanapucchā…  aparāpi tisso pucchā—  satipaṭṭhānapucchā, sammappadhānapucchā,
iddhipādapucchā…  aparāpi tisso pucchā—  indriyapucchā, balapucchā,
bojjhaṅgapucchā…  aparāpi tisso pucchā—  maggapucchā, phalapucchā,
nibbānapucchā… .</p>
<p>
<a class="ms" id="p_25Cn_370"></a><a class="sc" id="176"></a><strong>Pucchāmi
tan</strong>ti pucchāmi taṃ yācāmi taṃ ajjhesāmi taṃ pasādemi taṃ “kathayassu
me”ti pucchāmi taṃ.
<strong>Bhagavā</strong>ti gāravādhivacanametaṃ…pe…  sacchikā paññatti—
yadidaṃ bhagavāti.
<strong>Brūhi metan</strong>ti brūhi ācikkhāhi desehi paññapehi paṭṭhapehi
vivarāhi vibhajāhi uttānīkarohi pakāsehīti—  pucchāmi taṃ bhagavā brūhi metaṃ.
</p>
<p>
<a class="ms" id="p_25Cn_371"></a><a class="sc" id="177"></a><strong>Iccāyasmā
mettagū</strong>ti iccāti padasandhi…pe…  iccāyasmā mettagū.</p>
<p>
<a class="ms" id="p_25Cn_372"></a><a class="sc" id="178"></a><strong>Maññāmi
taṃ vedaguṃ bhāvitattan</strong>ti.
<strong>Vedagū</strong>ti taṃ maññāmi, bhāvitattoti taṃ maññāmi, evaṃ jānāmi,
evaṃ ājānāmi evaṃ paṭijānāmi evaṃ paṭivijjhāmi.
<strong>Vedagū bhāvitatto</strong>ti kathañca bhagavā vedagū?
<strong>Vedo</strong> vuccati catūsu maggesu ñāṇaṃ paññā paññindriyaṃ
paññābalaṃ…pe…  dhammavicayasambojjhaṅgo vīmaṃsā vipassanā sammādiṭṭhi. Bhagavā
tehi vedehi jātijarāmaraṇassa antagato antappatto koṭigato koṭippatto
pariyantagato pariyantappatto vosānagato vosānappatto tāṇagato tāṇappatto
leṇagato leṇappatto saraṇagato saraṇappatto abhayagato abhayappatto accutagato
accutappatto amatagato amatappatto nibbānagato nibbānappatto. Vedānaṃ vā
antagatoti vedagū; vedehi vā antagatoti vedagū; sattannaṃ vā dhammānaṃ
viditattā vedagū; sakkāyadiṭṭhi viditā hoti, vicikicchā viditā hoti,
sīlabbataparāmāso vidito hoti, rāgo doso moho māno vidito hoti, viditāssa honti
pāpakā akusalā dhammā saṃkilesikā ponobhavikā sadarā dukkhavipākā āyatiṃ
jātijarāmaraṇiyā.</p>
<blockquote class="gatha">
<p>
<a class="ms" id="p_25Cn_373"></a>
<a class="sc" id="179"></a>
Vedāni viceyya kevalāni,
<span class="gathaQuote">(sabhiyāti bhagavā)</span><br>
Samaṇānaṃ yānīdhatthi brāhmaṇānaṃ;<br>
Sabbavedanāsu vītarāgo,<br>
Sabbaṃ vedamaticca vedagū soti.<br>
</p>
</blockquote>
<p>
<a class="ms" id="p_25Cn_374"></a><a class="sc" id="180"></a>Evaṃ bhagavā
vedagū.</p>
<p>
<a class="ms" id="p_25Cn_375"></a><a class="sc" id="181"></a>Kathaṃ bhagavā
bhāvitatto? Bhagavā bhāvitakāyo bhāvitasīlo bhāvitacitto bhāvitapañño
bhāvitasatipaṭṭhāno bhāvitasammappadhāno bhāvitaiddhipādo bhāvitaindriyo
bhāvitabalo bhāvitabojjhaṅgo bhāvitamaggo, pahīnakileso paṭividdhākuppo
sacchikatanirodho. Dukkhaṃ tassa pariññātaṃ, samudayo pahīno, maggo bhāvito,
nirodho sacchikato, abhiññeyyaṃ abhiññātaṃ, pariññeyyaṃ pariññātaṃ, pahātabbaṃ
pahīnaṃ, bhāvetabbaṃ bhāvitaṃ, sacchikātabbaṃ sacchikataṃ, aparitto mahanto
gambhīro appameyyo duppariyogāḷho bahuratano sāgarūpamo chaḷaṅgupekkhāya
samannāgato hoti.</p>
<p>
<a class="ms" id="p_25Cn_376"></a><a class="sc" id="182"></a>Cakkhunā rūpaṃ
disvā neva sumano hoti na dummano; upekkhako viharati sato sampajāno. Sotena
saddaṃ sutvā, ghānena gandhaṃ ghāyitvā, jivhāya rasaṃ sāyitvā, kāyena
phoṭṭhabbaṃ phusitvā, manasā dhammaṃ viññāya neva sumano hoti na dummano;
upekkhako viharati sato sampajāno.</p>
<p>
<a class="ms" id="p_25Cn_377"></a><a class="sc" id="183"></a>Cakkhunā rūpaṃ
disvā manāpaṃ rūpaṃ nābhigijjhati nābhihaṃsati na rāgaṃ janeti. Tassa ṭhitova
kāyo hoti, ṭhitaṃ cittaṃ ajjhattaṃ susaṇṭhitaṃ suvimuttaṃ. Cakkhunā kho paneva
rūpaṃ disvā amanāpaṃ na maṅku hoti appatiṭṭhitacitto alīnamanaso
abyāpannacetaso. Tassa ṭhitova kāyo hoti ṭhitaṃ cittaṃ ajjhattaṃ susaṇṭhitaṃ
suvimuttaṃ. Sotena saddaṃ sutvā…pe…  ghānena gandhaṃ ghāyitvā…  jivhāya rasaṃ
sāyitvā…  kāyena phoṭṭhabbaṃ phusitvā…  manasā dhammaṃ viññāya manāpaṃ
nābhigijjhati nābhihaṃsati na rāgaṃ janeti. Tassa ṭhitova kāyo hoti ṭhitaṃ
cittaṃ ajjhattaṃ susaṇṭhitaṃ suvimuttaṃ. Manasāyeva kho pana dhammaṃ viññāya
amanāpaṃ na maṅku hoti. Appatiṭṭhitacitto alīnamanaso abyāpannacetaso tassa
ṭhitova kāyo hoti ṭhitaṃ cittaṃ ajjhattaṃ susaṇṭhitaṃ suvimuttaṃ.</p>
<p>
<a class="ms" id="p_25Cn_378"></a><a class="sc" id="184"></a>Cakkhunā rūpaṃ
disvā manāpāmanāpesu rūpesu ṭhitova kāyo hoti ṭhitaṃ cittaṃ ajjhattaṃ
susaṇṭhitaṃ suvimuttaṃ. Sotena saddaṃ sutvā…pe…  manasā dhammaṃ viññāya
manāpāmanāpesu dhammesu ṭhitova kāyo hoti ṭhitaṃ cittaṃ ajjhattaṃ susaṇṭhitaṃ
suvimuttaṃ.</p>
<p>
<a class="ms" id="p_25Cn_379"></a><a class="sc" id="185"></a>Cakkhunā rūpaṃ
disvā rajanīye na rajjati, dussanīye na dussati, mohanīye na muyhati, kopanīye
na kuppati, madanīye na majjati, kilesanīye na kilissati. Sotena saddaṃ
sutvā…pe…  manasā dhammaṃ viññāya rajanīye na rajjati, dussanīye na dussati,
mohanīye na muyhati, kopanīye na kuppati, madanīye na majjati, kilesanīye na
kilissati.</p>
<p>
<a class="ms" id="p_25Cn_380"></a><a class="sc" id="186"></a>Diṭṭhe
diṭṭhamatto, sute sutamatto, mute mutamatto, viññāte viññātamatto. Diṭṭhe na
limpati, sute na limpati, mute na limpati, viññāte na limpati. Diṭṭhe anūpayo
anapāyo anissito appaṭibaddho vippamutto visaññutto vimariyādikatena cetasā
viharati. Sute…pe…  mute…  viññāte anūpayo anapāyo anissito appaṭibaddho
vippamutto visaññutto vimariyādikatena cetasā viharati.</p>
<p>
<a class="ms" id="p_25Cn_381"></a><a class="sc" id="187"></a>Saṃvijjati
bhagavato cakkhu, passati bhagavā cakkhunā rūpaṃ, chandarāgo bhagavato natthi,
suvimuttacitto bhagavā. Saṃvijjati bhagavato sotaṃ, suṇāti bhagavā sotena
saddaṃ, chandarāgo bhagavato natthi, suvimuttacitto bhagavā. Saṃvijjati
bhagavato ghānaṃ, ghāyati bhagavā ghānena gandhaṃ, chandarāgo bhagavato natthi,
suvimuttacitto bhagavā. Saṃvijjati bhagavato jivhā, sāyati bhagavā jivhāya
rasaṃ, chandarāgo bhagavato natthi, suvimuttacitto bhagavā. Saṃvijjati
bhagavato kāyo, phusati bhagavā kāyena phoṭṭhabbaṃ, chandarāgo bhagavato
natthi, suvimuttacitto bhagavā. Saṃvijjati bhagavato mano, vijānāti bhagavā
manasā dhammaṃ, chandarāgo bhagavato natthi, suvimuttacitto bhagavā.</p>
<p>
<a class="ms" id="p_25Cn_382"></a><a class="sc" id="188"></a>Cakkhu rūpārāmaṃ
rūparataṃ rūpasammuditaṃ, taṃ bhagavato dantaṃ guttaṃ rakkhitaṃ saṃvutaṃ; tassa
ca saṃvarāya dhammaṃ deseti. Sotaṃ saddārāmaṃ saddarataṃ…pe…  ghānaṃ
gandhārāmaṃ gandharataṃ…  jivhā rasārāmā rasaratā rasasammuditā, sā bhagavato
dantā guttā rakkhitā saṃvutā; tassa ca saṃvarāya dhammaṃ deseti. Kāyo
phoṭṭhabbārāmo phoṭṭhabbarato phoṭṭhabbasammudito…  mano dhammārāmo dhammarato
dhammasammudito, so bhagavato danto gutto rakkhito saṃvuto; tassa ca saṃvarāya
dhammaṃ deseti— </p>
<blockquote class="gatha">
<p>
<a class="ms" id="p_25Cn_383"></a>
<a class="sc" id="189"></a>
“Dantaṃ nayanti samitiṃ,<br>
dantaṃ rājābhirūhati;<br>
Danto seṭṭho manussesu,<br>
yotivākyaṃ titikkhati.<br>
</p>
<p>
<a class="ms" id="p_25Cn_384"></a>
<a class="sc" id="190"></a>
Varamassatarā dantā,<br>
ājānīyā ca sindhavā;<br>
Kuñjarā ca mahānāgā,<br>
attadanto tato varaṃ.<br>
</p>
<p>
<a class="ms" id="p_25Cn_385"></a>
<a class="sc" id="191"></a>
Na hi etehi yānehi,<br>
gaccheyya agataṃ disaṃ;<br>
Yathāttanā sudantena,<br>
danto dantena gacchati.<br>
</p>
<p>
<a class="ms" id="p_25Cn_386"></a>
<a class="sc" id="192"></a>
Vidhāsu na vikampanti,<br>
vippamuttā punabbhavā;<br>
Dantabhūmiṃ anuppattā,<br>
te loke vijitāvino.<br>
</p>
<p>
<a class="ms" id="p_25Cn_387"></a>
<a class="sc" id="193"></a>
Yassindriyāni bhāvitāni,<br>
Ajjhattañca bahiddhā ca sabbaloke;<br>
Nibbijjha imaṃ parañca lokaṃ,<br>
Kālaṃ kaṅkhati bhāvito sa danto”ti.<br>
</p>
</blockquote>
<p>
<a class="ms" id="p_25Cn_388"></a><a class="sc" id="194"></a>Evaṃ bhagavā
bhāvitattoti
<strong>maññāmi taṃ vedaguṃ bhāvitattaṃ.</strong></p>
<p>
<a class="ms" id="p_25Cn_389"></a><a class="sc" id="195"></a><strong>Kuto nu
dukkhā samudāgatā ime</strong>ti.
<strong>Kuto nū</strong>ti saṃsayapucchā vimatipucchā dveḷhakapucchā
anekaṃsapucchā—  “evaṃ nu kho, na nu kho, kiṃ nu kho, kathaṃ nu kho”ti—  kuto
nu.
<strong>Dukkhā</strong>ti jātidukkhaṃ, jarādukkhaṃ, byādhidukkhaṃ,
maraṇadukkhaṃ, sokaparidevadukkhadomanassupāyāsadukkhaṃ, nerayikaṃ dukkhaṃ,
tiracchānayonikaṃ dukkhaṃ, pettivisayikaṃ dukkhaṃ, mānusikaṃ dukkhaṃ,
gabbhokkantimūlakaṃ dukkhaṃ, gabbhaṭṭhitimūlakaṃ dukkhaṃ, gabbhavuṭṭhānamūlakaṃ
dukkhaṃ, jātassūpanibandhakaṃ dukkhaṃ, jātassa parādheyyakaṃ dukkhaṃ,
attūpakkamaṃ dukkhaṃ, parūpakkamaṃ dukkhaṃ, dukkhadukkhaṃ, saṅkhāradukkhaṃ,
vipariṇāmadukkhaṃ, cakkhurogo sotarogo ghānarogo jivhārogo kāyarogo sīsarogo
kaṇṇarogo mukharogo dantarogo kāso sāso pināso ḍāho jaro kucchirogo mucchā
pakkhandikā sūlā visūcikā kuṭṭhaṃ gaṇḍo kilāso soso apamāro daddu kaṇḍu kacchu
rakhasā vitacchikā lohitapittaṃ madhumeho aṃsā piḷakā bhagandalā
pittasamuṭṭhānā ābādhā semhasamuṭṭhānā ābādhā vātasamuṭṭhānā ābādhā sannipātikā
ābādhā utupariṇāmajā ābādhā visamaparihārajā ābādhā opakkamikā ābādhā
kammavipākajā ābādhā sītaṃ uṇhaṃ jighacchā pipāsā uccāro passāvo
ḍaṃsamakasavātātapasarīsapasamphassaṃ dukkhaṃ, mātumaraṇaṃ dukkhaṃ, pitumaraṇaṃ
dukkhaṃ, bhātumaraṇaṃ dukkhaṃ, bhaginimaraṇaṃ dukkhaṃ, puttamaraṇaṃ dukkhaṃ,
dhītumaraṇaṃ dukkhaṃ, ñātibyasanaṃ dukkhaṃ, rogabyasanaṃ dukkhaṃ, bhogabyasanaṃ
dukkhaṃ, sīlabyasanaṃ dukkhaṃ, diṭṭhibyasanaṃ dukkhaṃ; yesaṃ dhammānaṃ ādito
samudāgamanaṃ paññāyati, atthaṅgamato nirodho paññāyati, kammasannissito
vipāko, vipākasannissitaṃ kammaṃ, nāmasannissitaṃ rūpaṃ, rūpasannissitaṃ nāmaṃ,
jātiyā anugataṃ, jarāya anusaṭaṃ, byādhinā abhibhūtaṃ, maraṇena abbhāhataṃ,
dukkhe patiṭṭhitaṃ, atāṇaṃ aleṇaṃ asaraṇaṃ asaraṇībhūtaṃ—  ime vuccanti dukkhā.
Ime dukkhā kuto samudāgatā kuto jātā kuto sañjātā kuto nibbattā kuto
abhinibbattā kuto pātubhūtā kiṃnidānā kiṃsamudayā kiṃjātikā kiṃpabhavāti,
imesaṃ dukkhānaṃ mūlaṃ pucchati hetuṃ pucchati nidānaṃ pucchati sambhavaṃ
pucchati pabhavaṃ pucchati samuṭṭhānaṃ pucchati āhāraṃ pucchati ārammaṇaṃ
pucchati paccayaṃ pucchati samudayaṃ pucchati papucchati yācati ajjhesati
pasādetīti—  kuto nu dukkhā samudāgatā ime.</p>
<p>
<a class="ms" id="p_25Cn_390"></a><a class="sc" id="196"></a><strong>Ye keci
lokasmimanekarūpā</strong>ti.
<strong>Ye kecī</strong>ti sabbena sabbaṃ sabbathā sabbaṃ asesaṃ nissesaṃ
pariyādiyanavacanametaṃ—  ye kecīti.
<strong>Lokasmin</strong>ti apāyaloke manussaloke devaloke khandhaloke
dhātuloke āyatanaloke.
<strong>Anekarūpā</strong>ti anekavidhā nānāppakārā dukkhāti—  ye keci
lokasmimanekarūpā. Tenāha so brāhmaṇo— </p>
<blockquote class="gatha">
<p>
<a class="ms" id="p_25Cn_391"></a>
<a class="sc" id="197"></a>
“Pucchāmi taṃ bhagavā brūhi metaṃ,
<span class="gathaQuote">(iccāyasmā mettagū)</span><br>
Maññāmi taṃ vedaguṃ bhāvitattaṃ;<br>
Kuto nu dukkhā samudāgatā ime,<br>
Ye keci lokasmimanekarūpā”ti.<br>
</p>
<p>
<a class="msdiv" id="msdiv19"></a>
<a class="ms" id="p_25Cn_392"></a>
<a class="sc" id="198"></a>
<strong>Dukkhassa ve maṃ pabhavaṃ apucchasi,
<span class="gathaQuote">(mettagūti bhagavā)</span></strong><br>
<strong>Taṃ te pavakkhāmi yathā pajānaṃ;</strong>
<br>
<strong>Upadhinidānā pabhavanti dukkhā,</strong>
<br>
<strong>Ye keci lokasmimanekarūpā.</strong>
(2)<br>
</p>
</blockquote>
<p>
<a class="ms" id="p_25Cn_393"></a><a class="sc" id="199"></a><strong>Dukkhassa
ve maṃ pabhavaṃ apucchasī</strong>ti.
<strong>Dukkhassā</strong>ti jātidukkhassa jarādukkhassa byādhidukkhassa
maraṇadukkhassa sokaparidevadukkhadomanassupāyāsadukkhassa.
<strong>Pabhavaṃ apucchasī</strong>ti dukkhassa mūlaṃ pucchasi hetuṃ pucchasi
nidānaṃ pucchasi sambhavaṃ pucchasi pabhavaṃ pucchasi samuṭṭhānaṃ pucchasi
āhāraṃ pucchasi ārammaṇaṃ pucchasi paccayaṃ pucchasi samudayaṃ pucchasi yācasi
ajjhesasi pasādesīti—  dukkhassa ve maṃ pabhavaṃ apucchasi.
<strong>Mettagū</strong>ti bhagavā taṃ brāhmaṇaṃ nāmena ālapati.
<strong>Bhagavā</strong>ti gāravādhivacanametaṃ…pe…  sacchikā paññatti, yadidaṃ
bhagavāti—  mettagūti bhagavā.</p>
<p>
<a class="ms" id="p_25Cn_394"></a><a class="sc" id="200"></a><strong>Taṃ te
pavakkhāmi yathā pajānan</strong>ti.
<strong>Tan</strong>ti dukkhassa mūlaṃ pavakkhāmi hetuṃ pavakkhāmi nidānaṃ
pavakkhāmi sambhavaṃ pavakkhāmi pabhavaṃ pavakkhāmi samuṭṭhānaṃ pavakkhāmi
āhāraṃ pavakkhāmi ārammaṇaṃ pavakkhāmi paccayaṃ pavakkhāmi samudayaṃ pavakkhāmi
ācikkhissāmi desessāmi paññapessāmi paṭṭhapessāmi vivarissāmi vibhajissāmi
uttānīkarissāmi pakāsessāmīti—  taṃ te pavakkhāmi.
<strong>Yathā pajānan</strong>ti yathā pajānanto ājānanto vijānanto
paṭivijānanto paṭivijjhanto. Na itihītihaṃ na itikirāya na paramparāya na
piṭakasampadāya na takkahetu na nayahetu na ākāraparivitakkena na
diṭṭhinijjhānakkhantiyā sāmaṃ sayamabhiññātaṃ attapaccakkhadhammaṃ taṃ
kathayissāmīti—  taṃ te pavakkhāmi yathā pajānaṃ.</p>
<p>
<a class="ms" id="p_25Cn_395"></a><a class="sc" id="201"></a><strong>Upadhinidānā
pabhavanti dukkhā</strong>ti.
<strong>Upadhī</strong>ti dasa upadhī—  taṇhūpadhi, diṭṭhūpadhi, kilesūpadhi,
kammūpadhi, duccaritūpadhi, āhārūpadhi, paṭighūpadhi, catasso upādinnadhātuyo
upadhī, cha ajjhattikāni āyatanāni upadhī, cha viññāṇakāyā upadhī, sabbampi
dukkhaṃ dukkhamanaṭṭhena upadhi. Ime vuccanti dasa upadhī.
<strong>Dukkhā</strong>ti jātidukkhaṃ jarādukkhaṃ byādhidukkhaṃ maraṇadukkhaṃ
sokaparidevadukkhadomanassupāyāsadukkhaṃ nerayikaṃ dukkhaṃ…pe…  diṭṭhibyasanaṃ
dukkhaṃ. Yesaṃ dhammānaṃ ādito samudāgamanaṃ paññāyati, atthaṅgamato nirodho
paññāyati, kammasannissito vipāko, vipākasannissitaṃ kammaṃ, nāmasannissitaṃ
rūpaṃ, rūpasannissitaṃ nāmaṃ, jātiyā anugataṃ, jarāya anusaṭaṃ, byādhinā
abhibhūtaṃ, maraṇena abbhāhataṃ, dukkhe patiṭṭhitaṃ, atāṇaṃ aleṇaṃ asaraṇaṃ
asaraṇībhūtaṃ—  ime vuccanti dukkhā. Ime dukkhā upadhinidānā upadhihetukā
upadhipaccayā upadhikāraṇā honti pabhavanti sambhavanti jāyanti sañjāyanti
nibbattanti pātubhavantīti—  upadhinidānā pabhavanti dukkhā.</p>
<p>
<a class="ms" id="p_25Cn_396"></a><a class="sc" id="202"></a><strong>Ye keci
lokasmimanekarūpā</strong>ti.
<strong>Ye kecī</strong>ti sabbena sabbaṃ sabbathā sabbaṃ asesaṃ nissesaṃ
pariyādiyanavacanametaṃ—  ye kecīti.
<strong>Lokasmin</strong>ti apāyaloke manussaloke devaloke khandhaloke
dhātuloke āyatanaloke.
<strong>Anekarūpā</strong>ti anekavidhā nānappakārā dukkhāti—  ye keci
lokasmimanekarūpā. Tenāha bhagavā— </p>
<blockquote class="gatha">
<p>
<a class="ms" id="p_25Cn_397"></a>
<a class="sc" id="203"></a>
“Dukkhassa ve maṃ pabhavaṃ apucchasi,
<span class="gathaQuote">(mettagūti bhagavā)</span><br>
Taṃ te pavakkhāmi yathā pajānaṃ;<br>
Upadhinidānā pabhavanti dukkhā,<br>
Ye keci lokasmimanekarūpā”ti.<br>
</p>
<p>
<a class="msdiv" id="msdiv20"></a>
<a class="ms" id="p_25Cn_398"></a>
<a class="sc" id="204"></a>
<strong>Yo ve avidvā upadhiṃ karoti,</strong>
<br>
<strong>Punappunaṃ dukkhamupeti mando;</strong>
<br>
<strong>Tasmā pajānaṃ upadhiṃ na kayirā,</strong>
<br>
<strong>Dukkhassa jātippabhavānupassī.</strong>
(3)<br>
</p>
</blockquote>
<p>
<a class="ms" id="p_25Cn_399"></a><a class="sc" id="205"></a><strong>Yo ve
avidvā upadhiṃ karotī</strong>ti.
<strong>Yo</strong>ti yo yādiso yathāyutto yathāvihito yathāpakāro
yaṃṭhānappatto yaṃdhammasamannāgato khattiyo vā brāhmaṇo vā vesso vā suddo vā
gahaṭṭho vā pabbajito vā devo vā manusso vā.
<strong>Avidvā</strong>ti avijjāgato aññāṇī avibhāvī duppañño.
<strong>Upadhiṃ karotī</strong>ti taṇhūpadhiṃ karoti, diṭṭhūpadhiṃ karoti,
kilesūpadhiṃ karoti, kammūpadhiṃ karoti, duccaritūpadhiṃ karoti, āhārūpadhiṃ
karoti, paṭighūpadhiṃ karoti, catasso upādinnadhātuyo upadhī karoti, cha
ajjhattikāni āyatanāni upadhī karoti, cha viññāṇakāye upadhī karoti janeti
sañjaneti nibbatteti abhinibbattetīti—  avidvā upadhiṃ karoti.</p>
<p>
<a class="ms" id="p_25Cn_400"></a><a class="sc" id="206"></a><strong>Punappunaṃ
dukkhamupeti mando</strong>ti punappunaṃ jātidukkhaṃ jarādukkhaṃ byādhidukkhaṃ
maraṇadukkhaṃ sokaparidevadukkhadomanassupāyāsadukkhaṃ eti samupeti upagacchati
gaṇhāti parāmasati abhinivisatīti—  punappunaṃ dukkhamupeti.
<strong>Mando</strong>ti mando momuho avidvā avijjāgato aññāṇī avibhāvī
duppaññoti—  punappunaṃ dukkhamupeti mando.</p>
<p>
<a class="ms" id="p_25Cn_401"></a><a class="sc" id="207"></a><strong>Tasmā
pajānaṃ upadhiṃ na kayirā</strong>ti.
<strong>Tasmā</strong>ti taṃkāraṇā taṃhetu tappaccayā taṃnidānā etaṃ ādīnavaṃ
sampassamāno upadhīsūti tasmā.
<strong>Pajānan</strong>ti pajānanto ājānanto vijānanto paṭivijānanto
paṭivijjhanto, “sabbe saṅkhārā aniccā”ti pajānanto ājānanto vijānanto
paṭivijānanto paṭivijjhanto, “sabbe saṅkhārā dukkhā”ti…pe…  “sabbe dhammā
anattā”ti…pe…  “yaṃ kiñci samudayadhammaṃ sabbaṃ taṃ nirodhadhamman”ti
pajānanto ājānanto vijānanto paṭivijānanto paṭivijjhanto.
<strong>Upadhiṃ na kayirā</strong>ti taṇhūpadhiṃ na kareyya, diṭṭhūpadhiṃ na
kareyya, kilesūpadhiṃ na kareyya, duccaritūpadhiṃ na kareyya, āhārūpadhiṃ na
kareyya, paṭighūpadhiṃ na kareyya, catasso upādinnadhātuyo upadhī na kareyya,
cha ajjhattikāni āyatanāni upadhī na kareyya, cha viññāṇakāye upadhī na
kareyya, na janeyya na sañjaneyya na nibbatteyya nābhinibbatteyyāti—  tasmā
pajānaṃ upadhiṃ na kayirā.</p>
<p>
<a class="ms" id="p_25Cn_402"></a><a class="sc" id="208"></a><strong>Dukkhassā</strong>ti
jātidukkhassa jarādukkhassa byādhidukkhassa maraṇadukkhassa
sokaparidevadukkhadomanassupāyāsadukkhassa.
<strong>Pabhavānupassī</strong>ti dukkhassa mūlānupassī hetānupassī
nidānānupassī sambhavānupassī pabhavānupassī samuṭṭhānānupassī āhārānupassī
ārammaṇānupassī paccayānupassī samudayānupassī.
<strong>Anupassanā</strong> vuccati ñāṇaṃ. Yā paññā pajānanā…pe…  amoho
dhammavicayo sammādiṭṭhi. Imāya anupassanāya paññāya upeto hoti samupeto
upāgato samupāgato upapanno samupapanno samannāgato. So vuccati anupassīti—
dukkhassa jātippabhavānupassī. Tenāha bhagavā— </p>
<blockquote class="gatha">
<p>
<a class="ms" id="p_25Cn_403"></a>
<a class="sc" id="209"></a>
“Yo ve avidvā upadhiṃ karoti,<br>
Punappunaṃ dukkhamupeti mando;<br>
Tasmā pajānaṃ upadhiṃ na kayirā,<br>
Dukkhassa jātippabhavānupassī”ti.<br>
</p>
<p>
<a class="msdiv" id="msdiv21"></a>
<a class="ms" id="p_25Cn_404"></a>
<a class="sc" id="210"></a>
<strong>Yaṃ taṃ apucchimha akittayī no,</strong>
<br>
<strong>Aññaṃ taṃ pucchāma tadiṅgha brūhi;</strong>
<br>
<strong>Kathaṃ nu dhīrā vitaranti oghaṃ,</strong>
<br>
<strong>Jātiṃ jaraṃ sokapariddavañca;</strong>
<br>
<strong>Taṃ me munī sādhu viyākarohi,</strong>
<br>
<strong>Tathā hi te vidito esa dhammo.</strong>
(4)<br>
</p>
</blockquote>
<p>
<a class="ms" id="p_25Cn_405"></a><a class="sc" id="211"></a><strong>Yaṃ taṃ
apucchimha akittayī no</strong>ti yaṃ taṃ apucchimha ayācimha ajjhesimha
pasādayimha.
<strong>Akittayī no</strong>ti kittitaṃ pakittitaṃ ācikkhitaṃ desitaṃ
paññapitaṃ paṭṭhapitaṃ vivaritaṃ vibhattaṃ uttānīkataṃ pakāsitanti—  yaṃ taṃ
apucchimha akittayī no.</p>
<p>
<a class="ms" id="p_25Cn_406"></a><a class="sc" id="212"></a><strong>Aññaṃ taṃ
pucchāma tadiṅgha brūhī</strong>ti aññaṃ taṃ pucchāma, aññaṃ taṃ yācāma, aññaṃ
taṃ ajjhesāma, aññaṃ taṃ pasādema, uttari taṃ pucchāma.
<strong>Tadiṅgha brūhī</strong>ti iṅgha brūhi ācikkhāhi desehi paññapehi
paṭṭhapehi vivarāhi vibhajāhi uttānīkarohi pakāsehīti—  aññaṃ taṃ pucchāma
tadiṅgha brūhi.</p>
<p>
<a class="ms" id="p_25Cn_407"></a><a class="sc" id="213"></a><strong>Kathaṃ nu
dhīrā vitaranti oghaṃ, jātiṃ jaraṃ sokapariddavañcā</strong>ti.
<strong>Kathaṃ nū</strong>ti saṃsayapucchā vimatipucchā dveḷhakapucchā
anekaṃsapucchā—  “evaṃ nu kho, nanu kho, kiṃ nu kho, kathaṃ nu kho”ti—  kathaṃ
nu.
<strong>Dhīrā</strong>ti dhīrā paṇḍitā paññavanto buddhimanto ñāṇino vibhāvino
medhāvino.
<strong>Oghan</strong>ti kāmoghaṃ bhavoghaṃ diṭṭhoghaṃ avijjoghaṃ.
<strong>Jātī</strong>ti yā tesaṃ tesaṃ sattānaṃ tamhi tamhi sattanikāye jāti
sañjāti okkanti nibbatti abhinibbatti khandhānaṃ pātubhāvo āyatanānaṃ
paṭilābho.
<strong>Jarā</strong>ti yā tesaṃ tesaṃ sattānaṃ tamhi tamhi sattanikāye jarā
jīraṇatā khaṇḍiccaṃ pāliccaṃ valittacatā āyuno saṃhāni indriyānaṃ paripāko.
<strong>Soko</strong>ti ñātibyasanena vā phuṭṭhassa bhogabyasanena vā
phuṭṭhassa rogabyasanena vā phuṭṭhassa sīlabyasanena vā phuṭṭhassa
diṭṭhibyasanena vā phuṭṭhassa aññataraññatarena byasanena vā samannāgatassa
aññataraññatarena dukkhadhammena vā phuṭṭhassa soko socanā socitattaṃ antosoko
antoparisoko antoḍāho antopariḍāho cetaso parijjhāyanā domanassaṃ sokasallaṃ.
<strong>Paridevo</strong>ti ñātibyasanena vā phuṭṭhassa bhogabyasanena vā
phuṭṭhassa rogabyasanena vā phuṭṭhassa sīlabyasanena vā phuṭṭhassa
diṭṭhibyasanena vā phuṭṭhassa aññataraññatarena byasanena vā samannāgatassa
aññataraññatarena dukkhadhammena vā phuṭṭhassa ādevo paridevo ādevanā
paridevanā ādevitattaṃ paridevitattaṃ vācā palāpo vippalāpo lālappo lālappanā
lālappitattaṃ.</p>
<p>
<a class="ms" id="p_25Cn_408"></a><a class="sc" id="214"></a><strong>Kathaṃ nu
dhīrā vitaranti oghaṃ, jātiṃ jaraṃ sokapariddavañcā</strong>ti dhīrā kathaṃ
oghañca jātiñca jarañca sokañca paridevañca taranti uttaranti pataranti
samatikkamanti vītivattantīti—  kathaṃ nu dhīrā vitaranti oghaṃ, jātiṃ jaraṃ
sokapariddavañca.</p>
<p>
<a class="ms" id="p_25Cn_409"></a><a class="sc" id="215"></a><strong>Taṃ me
munī sādhu viyākarohī</strong>ti.
<strong>Tan</strong>ti yaṃ pucchāmi yaṃ yācāmi yaṃ ajjhesāmi yaṃ pasādemi.
<strong>Munī</strong>ti monaṃ vuccati ñāṇaṃ. Yā paññā pajānanā…pe…  amoho
dhammavicayo sammādiṭṭhi. Bhagavā tena ñāṇena samannāgato muni monappatto. Tīṇi
moneyyāni—  kāyamoneyyaṃ vacīmoneyyaṃ manomoneyyaṃ.</p>
<p>
<a class="ms" id="p_25Cn_410"></a><a class="sc" id="216"></a>Katamaṃ
kāyamoneyyaṃ? Tividhānaṃ kāyaduccaritānaṃ pahānaṃ kāyamoneyyaṃ. Tividhaṃ
kāyasucaritaṃ kāyamoneyyaṃ. Kāyārammaṇe ñāṇaṃ kāyamoneyyaṃ. Kāyapariññā
kāyamoneyyaṃ. Pariññāsahagato maggo kāyamoneyyaṃ. Kāye chandarāgassa pahānaṃ
kāyamoneyyaṃ. Kāyasaṅkhāranirodho catutthajjhānasamāpatti kāyamoneyyaṃ. Idaṃ
kāyamoneyyaṃ.</p>
<p>
<a class="ms" id="p_25Cn_411"></a><a class="sc" id="217"></a>Katamaṃ
vacīmoneyyaṃ? Catubbidhānaṃ vacīduccaritānaṃ pahānaṃ vacīmoneyyaṃ. Catubbidhaṃ
vacīsucaritaṃ vacīmoneyyaṃ. Vācārammaṇe ñāṇaṃ vacīmoneyyaṃ. Vācāpariññā
vacīmoneyyaṃ. Pariññāsahagato maggo vacīmoneyyaṃ. Vācāya chandarāgassa pahānaṃ
vacīmoneyyaṃ. Vacīsaṅkhāranirodho dutiyajjhānasamāpatti vacīmoneyyaṃ. Idaṃ
vacīmoneyyaṃ.</p>
<p>
<a class="ms" id="p_25Cn_412"></a><a class="sc" id="218"></a>Katamaṃ
manomoneyyaṃ? Tividhānaṃ manoduccaritānaṃ pahānaṃ manomoneyyaṃ. Tividhaṃ
manosucaritaṃ manomoneyyaṃ. Cittārammaṇe ñāṇaṃ manomoneyyaṃ. Cittapariññā
manomoneyyaṃ. Pariññāsahagato maggo manomoneyyaṃ. Citte chandarāgassa pahānaṃ
manomoneyyaṃ. Cittasaṅkhāranirodho saññāvedayitanirodhasamāpatti manomoneyyaṃ.
Idaṃ manomoneyyaṃ.</p>
<blockquote class="gatha">
<p>
<a class="ms" id="p_25Cn_413"></a>
<a class="sc" id="219"></a>
Kāyamuniṃ vacīmuniṃ,<br>
manomunimanāsavaṃ;<br>
Muniṃ moneyyasampannaṃ,<br>
āhu sabbappahāyinaṃ.<br>
</p>
<p>
<a class="ms" id="p_25Cn_414"></a>
<a class="sc" id="220"></a>
Kāyamuniṃ vacīmuniṃ,<br>
manomunimanāsavaṃ;<br>
Muniṃ moneyyasampannaṃ,<br>
āhu ninhātapāpakanti.<br>
</p>
</blockquote>
<p>
<a class="ms" id="p_25Cn_415"></a><a class="sc" id="221"></a>Imehi tīhi
moneyyehi dhammehi samannāgatā. Cha munino—  agāramunino, anagāramunino,
sekhamunino, asekhamunino, paccekamunino munimuninoti. Katame agāramunino? Ye
te agārikā diṭṭhapadā viññātasāsanā—  ime agāramunino. Katame anagāramunino? Ye
te pabbajitā diṭṭhapadā viññātasāsanā—  ime anagāramunino. Satta sekhā
sekhamunino. Arahanto asekhamunino. Paccekasambuddhā paccekamunino. Tathāgatā
arahanto sammāsambuddhā munimunino.</p>
<blockquote class="gatha">
<p>
<a class="ms" id="p_25Cn_416"></a>
<a class="sc" id="222"></a>
Na monena munī hoti,<br>
mūḷharūpo aviddasu;<br>
Yo ca tulaṃva paggayha,<br>
varamādāya paṇḍito.<br>
</p>
<p>
<a class="ms" id="p_25Cn_417"></a>
<a class="sc" id="223"></a>
Pāpāni parivajjeti,<br>
sa munī tena so muni;<br>
Yo munāti ubho loke,<br>
muni tena pavuccati.<br>
</p>
<p>
<a class="ms" id="p_25Cn_418"></a>
<a class="sc" id="224"></a>
Asatañca satañca ñatvā dhammaṃ,<br>
Ajjhattaṃ bahiddhā ca sabbaloke;<br>
Devamanussehi pūjanīyo,<br>
Saṅgajālamaticca so munīti.<br>
</p>
</blockquote>
<p>
<a class="ms" id="p_25Cn_419"></a><a class="sc" id="225"></a><strong>Sādhu
viyākarohī</strong>ti taṃ sādhu ācikkhāhi desehi paññapehi paṭṭhapehi vivarāhi
vibhajāhi uttānīkarohi pakāsehīti—  taṃ me munī sādhu viyākarohi.
<strong>Tathā hi te vidito esa dhammo</strong>ti tathā hi te vidito tulito
tīrito vibhūto vibhāvito esa dhammoti—  tathā hi te vidito esa dhammo. Tenāha
so brāhmaṇo— </p>
<blockquote class="gatha">
<p>
<a class="ms" id="p_25Cn_420"></a>
<a class="sc" id="226"></a>
“Yaṃ taṃ apucchimha akittayī no,<br>
Aññaṃ taṃ pucchāma tadiṅgha brūhi;<br>
Kathaṃ nu dhīrā vitaranti oghaṃ,<br>
Jātiṃ jaraṃ sokapariddavañca;<br>
Taṃ me munī sādhu viyākarohi,<br>
Tathā hi te vidito esa dhammo”ti.<br>
</p>
<p>
<a class="msdiv" id="msdiv22"></a>
<a class="ms" id="p_25Cn_421"></a>
<a class="sc" id="227"></a>
<strong>Kittayissāmi te dhammaṃ,
<span class="gathaQuote">(mettagūti bhagavā)</span></strong><br>
<strong>Diṭṭhe dhamme anītihaṃ;</strong>
<br>
<strong>Yaṃ viditvā sato caraṃ,</strong>
<br>
<strong>Tare loke visattikaṃ.</strong>
(5)<br>
</p>
</blockquote>
<p>
<a class="ms" id="p_25Cn_422"></a><a class="sc" id="228"></a><strong>Kittayissāmi
te dhamman</strong>ti.
<strong>Dhamman</strong>ti ādikalyāṇaṃ majjhekalyāṇaṃ pariyosānakalyāṇaṃ
sātthaṃ sabyañjanaṃ kevalaparipuṇṇaṃ parisuddhaṃ brahmacariyaṃ, cattāro
satipaṭṭhāne, cattāro sammappadhāne, cattāro iddhipāde, pañcindriyāni, pañca
balāni, satta bojjhaṅge, ariyaṃ aṭṭhaṅgikaṃ maggaṃ, nibbānañca,
nibbānagāminiñca paṭipadaṃ kittayissāmi ācikkhissāmi desessāmi paññapessāmi
paṭṭhapessāmi vivarissāmi vibhajissāmi uttānīkarissāmi pakāsissāmīti—
kittayissāmi te dhammaṃ.
<strong>Mettagū</strong>ti bhagavā taṃ brāhmaṇaṃ nāmena ālapati.</p>
<p>
<a class="ms" id="p_25Cn_423"></a><a class="sc" id="229"></a><strong>Diṭṭhe
dhamme anītihan</strong>ti.
<strong>Diṭṭhe dhamme</strong>ti diṭṭhe dhamme ñāte dhamme tulite dhamme tīrite
dhamme vibhūte dhamme vibhāvite dhamme sabbe saṅkhārā aniccāti…pe…  yaṃ kiñci
samudayadhammaṃ sabbaṃ taṃ nirodhadhammanti diṭṭhe dhamme ñāte dhamme tulite
dhamme tīrite dhamme vibhūte dhamme vibhāvite dhammeti—  evampi diṭṭhe dhamme
kathayissāmi. Atha vā dukkhe diṭṭhe dukkhaṃ kathayissāmi, samudaye diṭṭhe
samudayaṃ kathayissāmi, magge diṭṭhe maggaṃ kathayissāmi, nirodhe diṭṭhe
nirodhaṃ kathayissāmīti—  evampi diṭṭhe dhamme kathayissāmi. Atha vā diṭṭhe
dhamme sandiṭṭhikaṃ akālikaṃ ehipassikaṃ opaneyyikaṃ paccattaṃ veditabbaṃ
viññūhīti—  evampi diṭṭhe dhamme kathayissāmīti diṭṭhe dhamme.
<strong>Anītihan</strong>ti na itihītihaṃ na itikirāya na paramparāya na
piṭakasampadāya na takkahetu na nayahetu na ākāraparivitakkena na
diṭṭhinijjhānakkhantiyā, sāmaṃ sayamabhiññātaṃ attapaccakkhadhammaṃ, taṃ
kathayissāmīti—  diṭṭhe dhamme anītihaṃ.</p>
<p>
<a class="ms" id="p_25Cn_424"></a><a class="sc" id="230"></a><strong>Yaṃ
viditvā sato caran</strong>ti yaṃ viditaṃ katvā tulayitvā tīrayitvā
vibhāvayitvā vibhūtaṃ katvā, “sabbe saṅkhārā aniccā”ti viditaṃ katvā tulayitvā
tīrayitvā vibhāvayitvā vibhūtaṃ katvā, “sabbe saṅkhārā dukkhā”ti…  “sabbe
dhammā anattā”ti…pe…  “yaṃ kiñci samudayadhammaṃ sabbaṃ taṃ nirodhadhamman”ti
viditaṃ katvā tulayitvā tīrayitvā vibhāvayitvā vibhūtaṃ katvā.
<strong>Sato</strong>ti catūhi kāraṇehi sato—  kāye kāyānupassanāsatipaṭṭhānaṃ
bhāvento sato…pe…  so vuccati sato.
<strong>Caran</strong>ti caranto viharanto iriyanto vattento pālento yapento
yāpentoti—  yaṃ viditvā sato caraṃ.</p>
<p>
<a class="ms" id="p_25Cn_425"></a><a class="sc" id="231"></a><strong>Tare loke
visattikan</strong>ti visattikā vuccati taṇhā. Yo rāgo sārāgo…pe…  abhijjhā
lobho akusalamūlaṃ.
<strong>Visattikā</strong>ti kenaṭṭhena visattikā? Visatāti visattikā, visālāti
visattikā, visaṭāti visattikā, visamāti visattikā, visakkatīti visattikā,
visaṃharatīti visattikā, visaṃvādikāti visattikā, visamūlāti visattikā,
visaphalāti visattikā, visaparibhogāti visattikā, visālā vā pana sā taṇhā rūpe
sadde gandhe rase phoṭṭhabbe dhamme kule gaṇe āvāse lābhe yase pasaṃsāya sukhe
cīvare piṇḍapāte senāsane gilānapaccayabhesajjaparikkhāre kāmadhātuyā
rūpadhātuyā arūpadhātuyā kāmabhave rūpabhave arūpabhave saññābhave asaññābhave
nevasaññānāsaññābhave ekavokārabhave catuvokārabhave pañcavokārabhave atīte
anāgate paccuppanne diṭṭhasutamutaviññātabbesu dhammesu visaṭā vitthatāti
visattikā.
<strong>Loke</strong>ti apāyaloke manussaloke devaloke khandhaloke dhātuloke
āyatanaloke.
<strong>Tare loke visattikan</strong>ti loke vesā visattikā, loke vetaṃ
visattikaṃ sato tareyya uttareyya patareyya samatikkameyya vītivatteyyāti—
tare loke visattikaṃ. Tenāha bhagavā— </p>
<blockquote class="gatha">
<p>
<a class="ms" id="p_25Cn_426"></a>
<a class="sc" id="232"></a>
“Kittayissāmi te dhammaṃ,
<span class="gathaQuote">(mettagūti bhagavā)</span><br>
Diṭṭhe dhamme anītihaṃ;<br>
Yaṃ viditvā sato caraṃ,<br>
Tare loke visattikan”ti.<br>
</p>
<p>
<a class="msdiv" id="msdiv23"></a>
<a class="ms" id="p_25Cn_427"></a>
<a class="sc" id="233"></a>
<strong>Tañcāhaṃ abhinandāmi,</strong>
<br>
<strong>mahesi dhammamuttamaṃ;</strong>
<br>
<strong>Yaṃ viditvā sato caraṃ,</strong>
<br>
<strong>tare loke visattikaṃ.</strong>
(6)<br>
</p>
</blockquote>
<p>
<a class="ms" id="p_25Cn_428"></a><a class="sc" id="234"></a><strong>Tañcāhaṃ
abhinandāmī</strong>ti.
<strong>Tan</strong>ti tuyhaṃ vacanaṃ byappathaṃ desanaṃ anusāsanaṃ anusiṭṭhaṃ.
Nandāmi abhinandāmi modāmi anumodāmi icchāmi sādiyāmi yācāmi patthayāmi
pihayāmi abhijappāmīti—  tañcāhaṃ abhinandāmi.</p>
<p>
<a class="ms" id="p_25Cn_429"></a><a class="sc" id="235"></a><strong>Mahesi
dhammamuttaman</strong>ti.
<strong>Mahesī</strong>ti kiṃ mahesi bhagavā, mahantaṃ sīlakkhandhaṃ esī gavesī
pariyesīti mahesi, mahantaṃ samādhikkhandhaṃ…pe…  mahantaṃ paññākkhandhaṃ…
mahantaṃ vimuttikkhandhaṃ…  mahantaṃ vimuttiñāṇadassanakkhandhaṃ esī gavesī
pariyesīti mahesi, mahato tamokāyassa padālanaṃ esī gavesī pariyesīti mahesi,
mahato vipallāsassa pabhedanaṃ esī gavesī pariyesīti mahesi, mahato
taṇhāsallassa abbahanaṃ esī gavesī pariyesīti mahesi, mahato diṭṭhisaṅghāṭassa
viniveṭhanaṃ esī gavesī pariyesīti mahesi, mahato mānadhajassa papātanaṃ esī
gavesī pariyesīti mahesi, mahato abhisaṅkhārassa vūpasamaṃ esī gavesī
pariyesīti mahesi, mahato oghassa nittharaṇaṃ esī gavesī pariyesīti mahesi,
mahato bhārassa nikkhepanaṃ esī gavesī pariyesīti mahesi, mahato
saṃsāravaṭṭassa upacchedaṃ esī gavesī pariyesīti mahesi, mahato santāpassa
nibbāpanaṃ esī gavesī pariyesīti mahesi, mahato pariḷāhassa paṭippassaddhiṃ esī
gavesī pariyesīti mahesi, mahato dhammadhajassa ussāpanaṃ esī gavesī
pariyesīti mahesi, mahante satipaṭṭhāne…pe…  mahante sammappadhāne…  mahante
iddhipāde…  mahantāni indriyāni…  mahantāni balāni…  mahante bojjhaṅge…
mahantaṃ ariyaṃ aṭṭhaṅgikaṃ maggaṃ…  mahantaṃ paramatthaṃ amataṃ nibbānaṃ esī
gavesī pariyesīti mahesi, mahesakkhehi sattehi esito gavesito pariyesito—
“kahaṃ buddho, kahaṃ bhagavā, kahaṃ devadevo, kahaṃ narāsabho”ti mahesi.
<strong>Dhammamuttaman</strong>ti dhammamuttamaṃ vuccati amataṃ nibbānaṃ. Yo so
sabbasaṅkhārasamatho sabbūpadhipaṭinissaggo taṇhakkhayo virāgo nirodho
nibbānaṃ.
<strong>Uttaman</strong>ti aggaṃ seṭṭhaṃ viseṭṭhaṃ pāmokkhaṃ uttamaṃ pavaraṃ
dhammanti—  mahesi dhammamuttamaṃ.</p>
<p>
<a class="ms" id="p_25Cn_430"></a><a class="sc" id="236"></a><strong>Yaṃ
viditvā sato caran</strong>ti viditaṃ katvā tulayitvā tīrayitvā vibhāvayitvā
vibhūtaṃ katvā, “sabbe saṅkhārā aniccā”ti viditaṃ katvā tulayitvā tīrayitvā
vibhāvayitvā vibhūtaṃ katvā, “sabbe saṅkhārā dukkhā”ti…  “sabbe dhammā
anattā”ti…pe…  “yaṃ kiñci samudayadhammaṃ sabbaṃ taṃ nirodhadhamman”ti viditaṃ
katvā tulayitvā tīrayitvā vibhāvayitvā vibhūtaṃ katvā.
<strong>Sato</strong>ti catūhi kāraṇehi sato—  kāye kāyānupassanāsatipaṭṭhānaṃ
bhāvento sato, vedanāsu…pe…  citte…  dhammesu…  dhammānupassanāsatipaṭṭhānaṃ
bhāvento sato…  so vuccati sato.
<strong>Caran</strong>ti caranto viharanto iriyanto vattento pālento yapento
yāpentoti—  yaṃ viditvā sato caraṃ.</p>
<p>
<a class="ms" id="p_25Cn_431"></a><a class="sc" id="237"></a><strong>Tare loke
visattikan</strong>ti visattikā vuccati taṇhā. Yo rāgo sārāgo…pe…  abhijjhā
lobho akusalamūlaṃ.
<strong>Visattikā</strong>ti kenaṭṭhena visattikā…pe…  visaṭā vitthatāti
visattikā.
<strong>Loke</strong>ti apāyaloke…pe…  āyatanaloke.
<strong>Tare loke visattikan</strong>ti loke vesā visattikā, loke vetaṃ
visattikaṃ sato tareyya uttareyya patareyya samatikkameyya vītivatteyyāti—
tare loke visattikaṃ. Tenāha so brāhmaṇo— </p>
<blockquote class="gatha">
<p>
<a class="ms" id="p_25Cn_432"></a>
<a class="sc" id="238"></a>
“Tañcāhaṃ abhinandāmi,<br>
mahesi dhammamuttamaṃ;<br>
Yaṃ viditvā sato caraṃ,<br>
tare loke visattikan”ti.<br>
</p>
<p>
<a class="msdiv" id="msdiv24"></a>
<a class="ms" id="p_25Cn_433"></a>
<a class="sc" id="239"></a>
<strong>Yaṃ kiñci sampajānāsi,
<span class="gathaQuote">(mettagūti bhagavā)</span></strong><br>
<strong>Uddhaṃ adho tiriyañcāpi majjhe;</strong>
<br>
<strong>Etesu nandiñca nivesanañca,</strong>
<br>
<strong>Panujja viññāṇaṃ bhave na tiṭṭhe.</strong>
(7)<br>
</p>
</blockquote>
<p>
<a class="ms" id="p_25Cn_434"></a><a class="sc" id="240"></a><strong>Yaṃ kiñci
sampajānāsī</strong>ti yaṃ kiñci pajānāsi ājānāsi vijānāsi paṭivijānāsi
paṭivijjhasīti—  yaṃ kiñci sampajānāsi.
<strong>Mettagū</strong>ti bhagavā taṃ brāhmaṇaṃ nāmena ālapati.
<strong>Bhagavā</strong>ti gāravādhivacanametaṃ…pe…  sacchikā paññatti, yadidaṃ
bhagavāti—  mettagūti bhagavā.</p>
<p>
<a class="ms" id="p_25Cn_435"></a><a class="sc" id="241"></a><strong>Uddhaṃ
adho tiriyañcāpi majjhe</strong>ti.
<strong>Uddhan</strong>ti anāgataṃ;
<strong>adho</strong>ti atītaṃ;
<strong>tiriyañcāpi majjhe</strong>ti paccuppannaṃ.
<strong>Uddhan</strong>ti devaloko;
<strong>adho</strong>ti nirayaloko;
<strong>tiriyañcāpi majjhe</strong>ti manussaloko. Atha vā
<strong>uddhan</strong>ti kusalā dhammā;
<strong>adho</strong>ti akusalā dhammā;
<strong>tiriyañcāpi majjhe</strong>ti abyākatā dhammā.
<strong>Uddhan</strong>ti arūpadhātu;
<strong>adho</strong>ti kāmadhātu;
<strong>tiriyañcāpi majjhe</strong>ti rūpadhātu.
<strong>Uddhan</strong>ti sukhā vedanā;
<strong>adho</strong>ti dukkhā vedanā;
<strong>tiriyañcāpi majjhe</strong>ti adukkhamasukhā vedanā.
<strong>Uddhan</strong>ti uddhaṃ pādatalā;
<strong>adho</strong>ti adho kesamatthakā;
<strong>tiriyañcāpi majjhe</strong>ti vemajjheti—  uddhaṃ adho tiriyañcāpi
majjhe.</p>
<p>
<a class="ms" id="p_25Cn_436"></a><a class="sc" id="242"></a><strong>Etesu
nandiñca nivesanañca, panujja viññāṇaṃ bhave na tiṭṭhe</strong>ti
<strong>etesū</strong>ti ācikkhitesu desitesu paññapitesu paṭṭhapitesu
vivaritesu vibhajitesu uttānīkatesu pakāsitesu.
<strong>Nandī</strong> vuccati taṇhā. Yo rāgo sārāgo…pe…  abhijjhā lobho
akusalamūlaṃ.
<strong>Nivesanan</strong>ti dve nivesanā—  taṇhānivesanā ca diṭṭhinivesanā ca.
Katamā taṇhā nivesanā? Yāvatā taṇhāsaṅkhātena …pe…  ayaṃ taṇhānivesanā. Katamā
diṭṭhinivesanā? Vīsativatthukā sakkāyadiṭṭhi…pe…  ayaṃ diṭṭhinivesanā.</p>
<p>
<a class="ms" id="p_25Cn_437"></a><a class="sc" id="243"></a><strong>Panujja
viññāṇan</strong>ti puññābhisaṅkhārasahagataṃ viññāṇaṃ,
apuññābhisaṅkhārasahagataṃ viññāṇaṃ, āneñjābhisaṅkhārasahagataṃ viññāṇaṃ. Etesu
nandiñca nivesanañca abhisaṅkhārasahagatañca viññāṇaṃ nujja panujja nuda
panuda jaha pajaha vinodehi byantīkarohi anabhāvaṃ gamehīti—  etesu nandiñca
nivesanañca panujja viññāṇaṃ.</p>
<p>
<a class="ms" id="p_25Cn_438"></a><a class="sc" id="244"></a><strong>Bhave na
tiṭṭhe</strong>ti.
<strong>Bhavā</strong>ti dve bhavā—  kammabhavo ca paṭisandhiko ca punabbhavo.
Katamo kammabhavo? Puññābhisaṅkhāro apuññābhisaṅkhāro āneñjābhisaṅkhāro—  ayaṃ
kammabhavo. Katamo paṭisandhiko punabbhavo? Paṭisandhikā rūpaṃ vedanā saññā
saṅkhārā viññāṇaṃ—  ayaṃ paṭisandhiko punabbhavo.
<strong>Bhave na tiṭṭhe</strong>ti nandiñca nivesanañca abhisaṅkhārasahagataṃ
viññāṇañca kammabhavañca paṭisandhikañca punabbhavaṃ pajahanto vinodento
byantīkaronto anabhāvaṃ gamento kammabhave na tiṭṭheyya paṭisandhike punabbhave
na tiṭṭheyya na santiṭṭheyyāti—  panujja viññāṇaṃ bhave na tiṭṭhe. Tenāha
bhagavā— </p>
<blockquote class="gatha">
<p>
<a class="ms" id="p_25Cn_439"></a>
<a class="sc" id="245"></a>
“Yaṃ kiñci sampajānāsi,
<span class="gathaQuote">(mettagūti bhagavā)</span><br>
Uddhaṃ adho tiriyañcāpi majjhe;<br>
Etesu nandiñca nivesanañca,<br>
Panujja viññāṇaṃ bhave na tiṭṭhe”ti.<br>
</p>
<p>
<a class="msdiv" id="msdiv25"></a>
<a class="ms" id="p_25Cn_440"></a>
<a class="sc" id="246"></a>
<strong>Evaṃvihārī sato appamatto,</strong>
<br>
<strong>Bhikkhu caraṃ hitvā mamāyitāni;</strong>
<br>
<strong>Jātiṃ jaraṃ sokapariddavañca,</strong>
<br>
<strong>Idheva vidvā pajaheyya dukkhaṃ.</strong>
(8)<br>
</p>
</blockquote>
<p>
<a class="ms" id="p_25Cn_441"></a><a class="sc" id="247"></a><strong>Evaṃvihārī
sato appamatto</strong>ti.
<strong>Evaṃvihārī</strong>ti nandiñca nivesanañca
abhisaṅkhārasahagataviññāṇañca kammabhavañca paṭisandhikañca punabbhavaṃ
pajahanto vinodento byantīkaronto anabhāvaṃ gamentoti—  evaṃvihārī.
<strong>Sato</strong>ti catūhi kāraṇehi sato—  kāye kāyānupassanāsatipaṭṭhānaṃ
bhāvento…pe…  so vuccati sato.
<strong>Appamatto</strong>ti sakkaccakārī sātaccakārī aṭṭhitakārī
anolīnavuttiko anikkhittacchando anikkhittadhuro appamatto kusalesu dhammesu—
“kathāhaṃ aparipūraṃ vā sīlakkhandhaṃ paripūreyyaṃ, paripūraṃ vā sīlakkhandhaṃ
tattha tattha paññāya anuggaṇheyyan”ti yo tattha chando ca vāyāmo ca ussāho ca
ussoḷhī ca appaṭivānī ca sati ca sampajaññañca ātappaṃ padhānaṃ adhiṭṭhānaṃ
anuyogo appamatto appamādo kusalesu dhammesu. “Kathāhaṃ aparipūraṃ vā
samādhikkhandhaṃ…pe…  paññākkhandhaṃ…  vimuttikkhandhaṃ…
vimuttiñāṇadassanakkhandhaṃ paripūreyyaṃ paripūraṃ vā
vimuttiñāṇadassanakkhandhaṃ tattha tattha paññāya anuggaṇheyyan”ti yo tattha
chando ca vāyāmo ca ussāho ca ussoḷhī ca appaṭivānī ca sati ca sampajaññañca
ātappaṃ padhānaṃ adhiṭṭhānaṃ anuyogo appamatto appamādo kusalesu dhammesu.
“Kathāhaṃ apariññātaṃ vā dukkhaṃ parijāneyyaṃ, appahīne vā kilese pajaheyyaṃ,
abhāvitaṃ vā maggaṃ bhāveyyaṃ, asacchikataṃ vā nirodhaṃ sacchikareyyan”ti yo
tattha chando ca vāyāmo ca ussāho ca ussoḷhī ca appaṭivānī ca sati ca
sampajaññañca ātappaṃ padhānaṃ adhiṭṭhānaṃ anuyogo appamatto appamādo kusalesu
dhammesūti—  evaṃvihārī sato appamatto.</p>
<p>
<a class="ms" id="p_25Cn_442"></a><a class="sc" id="248"></a><strong>Bhikkhu
caraṃ hitvā mamāyitānī</strong>ti.
<strong>Bhikkhū</strong>ti puthujjanakalyāṇako vā bhikkhu sekkho vā bhikkhu.
<strong>Caran</strong>ti caranto viharanto iriyanto vattento pālento yapento
yāpento.
<strong>Mamattā</strong>ti dve mamattā—  taṇhāmamattañca diṭṭhimamattañca…pe…
idaṃ taṇhāmamattaṃ…pe…  idaṃ diṭṭhimamattaṃ…  taṇhāmamattaṃ pahāya
diṭṭhimamattaṃ paṭinissajjitvā mamatte jahitvā cajitvā pajahitvā vinodetvā
byantīkaritvā anabhāvaṃ gametvāti—  bhikkhu caraṃ hitvā mamāyitāni.</p>
<p>
<a class="ms" id="p_25Cn_443"></a><a class="sc" id="249"></a><strong>Jātiṃ
jaraṃ sokapariddavañca, idheva vidvā pajaheyya dukkhan</strong>ti.
<strong>Jātī</strong>ti yā tesaṃ tesaṃ sattānaṃ…pe…
<strong>jaran</strong>ti yā tesaṃ tesaṃ sattānaṃ…pe…
<strong>soko</strong>ti ñātibyasanena vā phuṭṭhassa…pe…
<strong>paridevo</strong>ti ñātibyasanena vā phuṭṭhassa…pe…
<strong>idhā</strong>ti imissā diṭṭhiyā…pe…  imasmiṃ manussaloke.
<strong>Vidvā</strong>ti vijjāgato ñāṇī vibhāvī medhāvī.
<strong>Dukkhan</strong>ti jātidukkhaṃ…pe…  domanassupāyāsadukkhaṃ.
<strong>Jātiṃ jaraṃ sokapariddavañca, idheva vidvā pajaheyya dukkhan</strong>ti
vijjāgato ñāṇī vibhāvī medhāvī idheva jātiñca jarañca sokapariddavañca
dukkhañca pajaheyya vinodeyya byantīkareyya anabhāvaṃ gameyyāti—  jātiṃ jaraṃ
sokapariddavañca, idheva vidvā pajaheyya dukkhaṃ. Tenāha bhagavā— </p>
<blockquote class="gatha">
<p>
<a class="ms" id="p_25Cn_444"></a>
<a class="sc" id="250"></a>
“Evaṃvihārī sato appamatto,<br>
Bhikkhu caraṃ hitvā mamāyitāni;<br>
Jātiṃ jaraṃ sokapariddavañca,<br>
Idheva vidvā pajaheyya dukkhan”ti.<br>
</p>
<p>
<a class="msdiv" id="msdiv26"></a>
<a class="ms" id="p_25Cn_445"></a>
<a class="sc" id="251"></a>
<strong>Etābhinandāmi vaco mahesino,</strong>
<br>
<strong>Sukittitaṃ gotamanūpadhīkaṃ;</strong>
<br>
<strong>Addhā hi bhagavā pahāsi dukkhaṃ,</strong>
<br>
<strong>Tathā hi te vidito esa dhammo.</strong>
(9)<br>
</p>
</blockquote>
<p>
<a class="ms" id="p_25Cn_446"></a><a class="sc" id="252"></a><strong>Etābhinandāmi
vaco mahesino</strong>ti.
<strong>Etan</strong>ti tuyhaṃ vacanaṃ byappathaṃ desanaṃ anusāsanaṃ anusiṭṭhaṃ
nandāmi abhinandāmi modāmi anumodāmi icchāmi sādiyāmi patthayāmi pihayāmi
abhijappāmi.
<strong>Mahesino</strong>ti kiṃ mahesi bhagavā? Mahantaṃ sīlakkhandhaṃ esī
gavesī pariyesīti mahesi…pe…  kahaṃ narāsabhoti mahesīti—  etābhinandāmi vaco
mahesino.</p>
<p>
<a class="ms" id="p_25Cn_447"></a><a class="sc" id="253"></a><strong>Sukittitaṃ
gotamanūpadhīkan</strong>ti.
<strong>Sukittitan</strong>ti sukittitaṃ suācikkhitaṃ sudesitaṃ supaññapitaṃ
supaṭṭhapitaṃ suvivaritaṃ suvibhajitaṃ suuttānīkataṃ supakāsitanti—
sukittitaṃ.
<strong>Gotamanūpadhīkan</strong>ti upadhī vuccanti kilesā ca khandhā ca
abhisaṅkhārā ca. Upadhippahānaṃ upadhivūpasamaṃ upadhipaṭinissaggaṃ
upadhipaṭipassaddhaṃ amataṃ nibbānanti—  sukittitaṃ gotamanūpadhīkaṃ.</p>
<p>
<a class="ms" id="p_25Cn_448"></a><a class="sc" id="254"></a><strong>Addhā hi
bhagavā pahāsi dukkhan</strong>ti.
<strong>Addhā</strong>ti ekaṃsavacanaṃ nissaṃsayavacanaṃ nikkaṅkhāvacanaṃ
advejjhavacanaṃ adveḷhakavacanaṃ nirodhavacanaṃ apaṇṇakavacanaṃ
avatthāpanavacanametaṃ—  addhāti.
<strong>Bhagavā</strong>ti gāravādhivacanametaṃ…pe…  sacchikā paññatti, yadidaṃ
bhagavāti.
<strong>Pahāsi dukkhan</strong>ti jātidukkhaṃ jarādukkhaṃ byādhidukkhaṃ
maraṇadukkhaṃ sokaparidevadukkhadomanassupāyāsadukkhaṃ pahāsi pajahi vinodesi
byantīkarosi anabhāvaṃ gamesīti—  addhā hi bhagavā pahāsi dukkhaṃ.</p>
<p>
<a class="ms" id="p_25Cn_449"></a><a class="sc" id="255"></a><strong>Tathā hi
te vidito esa dhammo</strong>ti tathā hi te vidito tulito tīrito vibhūto
vibhāvito esa dhammoti—  tathā hi te vidito esa dhammo. Tenāha so brāhmaṇo—
</p>
<blockquote class="gatha">
<p>
<a class="ms" id="p_25Cn_450"></a>
<a class="sc" id="256"></a>
“Etābhinandāmi vaco mahesino,<br>
Sukittitaṃ gotamanūpadhīkaṃ;<br>
Addhā hi bhagavā pahāsi dukkhaṃ,<br>
Tathā hi te vidito esa dhammo”ti.<br>
</p>
<p>
<a class="msdiv" id="msdiv27"></a>
<a class="ms" id="p_25Cn_451"></a>
<a class="sc" id="257"></a>
<strong>Te cāpi nūnappajaheyyu dukkhaṃ,</strong>
<br>
<strong>Ye tvaṃ muni aṭṭhitaṃ ovadeyya;</strong>
<br>
<strong>Taṃ taṃ namassāmi samecca nāga,</strong>
<br>
<strong>Appeva maṃ bhagavā aṭṭhitaṃ ovadeyya.</strong>
(10)<br>
</p>
</blockquote>
<p>
<a class="ms" id="p_25Cn_452"></a><a class="sc" id="258"></a><strong>Te cāpi
nūnappajaheyyu dukkhan</strong>ti.
<strong>Te cāpī</strong>ti khattiyā ca brāhmaṇā ca vessā ca suddā ca gahaṭṭhā
ca pabbajitā ca devā ca manussā ca.
<strong>Pajaheyyu dukkhan</strong>ti jātidukkhaṃ jarādukkhaṃ byādhidukkhaṃ
maraṇadukkhaṃ sokaparidevadukkhadomanassupāyāsadukkhaṃ pajaheyyuṃ vinodeyyuṃ
byantīkareyyuṃ anabhāvaṃ gameyyunti—  te cāpi nūnappajaheyyu dukkhaṃ.</p>
<p>
<a class="ms" id="p_25Cn_453"></a><a class="sc" id="259"></a><strong>Ye tvaṃ
muni aṭṭhitaṃ ovadeyyā</strong>ti.
<strong>Ye</strong>ti khattiye ca brāhmaṇe ca vesse ca sudde ca gahaṭṭhe ca
pabbajite ca deve ca manusse ca.
<strong>Tvan</strong>ti bhagavantaṃ bhaṇati.
<strong>Munī</strong>ti monaṃ vuccati ñāṇaṃ…pe…  saṅgajālamaticca so muni.
<strong>Aṭṭhitaṃ ovadeyyā</strong>ti aṭṭhitaṃ ovadeyya sakkaccaṃ ovadeyya
abhiṇhaṃ ovadeyya punappunaṃ ovadeyya anusāseyyāti—  ye tvaṃ muni aṭṭhitaṃ
ovadeyya.</p>
<p>
<a class="ms" id="p_25Cn_454"></a><a class="sc" id="260"></a><strong>Taṃ taṃ
namassāmi samecca nāgā</strong>ti.
<strong>Tan</strong>ti bhagavantaṃ bhaṇati.
<strong>Namassāmī</strong>ti kāyena vā namassāmi, vācāya vā namassāmi, cittena
vā namassāmi, anvatthapaṭipattiyā vā namassāmi, dhammānudhammapaṭipattiyā vā
namassāmi, sakkaromi garuṃ karomi mānemi pūjemi.
<strong>Sameccā</strong>ti samecca abhisamecca samāgantvā abhisamāgantvā
sammukhā taṃ namassāmi.
<strong>Nāgā</strong>ti nāgo ca bhagavā āguṃ na karotīti—  nāgo, na gacchatīti—
nāgo, na āgacchatīti—  nāgo. Kathaṃ bhagavā āguṃ na karotīti—  nāgo? Āgu
vuccati pāpakā akusalā dhammā saṃkilesikā ponobhavikā sadarā dukkhavipākā
āyatiṃ jātijarāmaraṇiyā.</p>
<blockquote class="gatha">
<p>
<a class="ms" id="p_25Cn_455"></a>
<a class="sc" id="261"></a>
Āguṃ na karoti kiñci loke,
<span class="gathaQuote">(sabhiyāti bhagavā)</span><br>
Sabbasaṃyoge visajja bandhanāni;<br>
Sabbattha na sajjatī vimutto,<br>
Nāgo tādi pavuccate tathattāti.<br>
</p>
</blockquote>
<p>
<a class="ms" id="p_25Cn_456"></a><a class="sc" id="262"></a>Evaṃ bhagavā āguṃ
na karotīti—  nāgo.</p>
<p>
<a class="ms" id="p_25Cn_457"></a><a class="sc" id="263"></a>Kathaṃ bhagavā na
gacchatīti—  nāgo. Bhagavā na chandāgatiṃ gacchati, na dosāgatiṃ gacchati, na
mohāgatiṃ gacchati, na bhayāgatiṃ gacchati, na rāgavasena gacchati, na
dosavasena gacchati, na mohavasena gacchati, na mānavasena gacchati, na
diṭṭhivasena gacchati, na uddhaccavasena gacchati, na vicikicchāvasena
gacchati, na anusayavasena gacchati, na vaggehi dhammehi yāyati nīyati vuyhati
saṃharīyati. Evaṃ bhagavā na gacchatīti—  nāgo.</p>
<p>
<a class="ms" id="p_25Cn_458"></a><a class="sc" id="264"></a>Kathaṃ bhagavā na
āgacchatīti—  nāgo. Sotāpattimaggena ye kilesā pahīnā te kilese na puneti na
pacceti na paccāgacchati. Sakadāgāmimaggena…pe…  anāgāmimaggena…
arahattamaggena ye kilesā pahīnā te kilese na puneti na pacceti na
paccāgacchati. Evaṃ bhagavā na āgacchatīti nāgoti—  taṃ taṃ namassāmi samecca
nāga.</p>
<p>
<a class="ms" id="p_25Cn_459"></a><a class="sc" id="265"></a><strong>Appeva maṃ
bhagavā aṭṭhitaṃ ovadeyyā</strong>ti appeva maṃ bhagavā aṭṭhitaṃ ovadeyya
sakkaccaṃ ovadeyya abhiṇhaṃ ovadeyya punappunaṃ ovadeyya anusāseyyāti—  appeva
maṃ bhagavā aṭṭhitaṃ ovadeyya. Tenāha so brāhmaṇo— </p>
<blockquote class="gatha">
<p>
<a class="ms" id="p_25Cn_460"></a>
<a class="sc" id="266"></a>
“Te cāpi nūnappajaheyyu dukkhaṃ,<br>
Ye tvaṃ muni aṭṭhitaṃ ovadeyya;<br>
Taṃ taṃ namassāmi samecca nāga,<br>
Appeva maṃ bhagavā aṭṭhitaṃ ovadeyyā”ti.<br>
</p>
<p>
<a class="msdiv" id="msdiv28"></a>
<a class="ms" id="p_25Cn_461"></a>
<a class="sc" id="267"></a>
<strong>Yaṃ brāhmaṇaṃ vedagumābhijaññā,</strong>
<br>
<strong>Akiñcanaṃ kāmabhave asattaṃ;</strong>
<br>
<strong>Addhā hi so oghamimaṃ atāri,</strong>
<br>
<strong>Tiṇṇo ca pāraṃ akhilo akaṅkho.</strong>
(11)<br>
</p>
</blockquote>
<p>
<a class="ms" id="p_25Cn_462"></a><a class="sc" id="268"></a><strong>Yaṃ
brāhmaṇaṃ vedagumābhijaññā</strong>ti.
<strong>Brāhmaṇo</strong>ti sattannaṃ dhammānaṃ bāhitattā brāhmaṇo.
Sakkāyadiṭṭhi bāhitā hoti, vicikicchā bāhitā hoti, sīlabbataparāmāso bāhito
hoti, rāgo bāhito hoti, doso bāhito hoti, moho bāhito hoti, māno bāhito hoti.
Bāhitāssa honti pāpakā akusalā dhammā saṃkilesikā ponobhavikā sadarā
dukkhavipākā āyatiṃ jātijarāmaraṇiyā.</p>
<blockquote class="gatha">
<p>
<a class="ms" id="p_25Cn_463"></a>
<a class="sc" id="269"></a>
Bāhitvā sabbapāpakāni,
<span class="gathaQuote">(sabhiyāti bhagavā)</span><br>
Vimalo sādhusamāhito ṭhitatto;<br>
Saṃsāramaticca kevalī so,<br>
Asito tādi pavuccate sa brahmā.<br>
</p>
</blockquote>
<p>
<a class="ms" id="p_25Cn_464"></a><a class="sc" id="270"></a><strong>Vedagū</strong>ti
vedo vuccati catūsu maggesu ñāṇaṃ…pe…  sabbaṃ vedamaticca vedagū soti.
<strong>Abhijaññā</strong>ti abhijāneyya ājāneyya vijāneyya paṭivijāneyya
paṭivijjheyyāti—  yaṃ brāhmaṇaṃ vedagumābhijaññā.</p>
<p>
<a class="ms" id="p_25Cn_465"></a><a class="sc" id="271"></a><strong>Akiñcanaṃ
kāmabhave asattan</strong>ti.
<strong>Akiñcanan</strong>ti rāgakiñcanaṃ dosakiñcanaṃ mohakiñcanaṃ
mānakiñcanaṃ diṭṭhikiñcanaṃ kilesakiñcanaṃ duccaritakiñcanaṃ, yassete kiñcanā
pahīnā samucchinnā vūpasantā paṭipassaddhā abhabbuppattikā ñāṇagginā daḍḍhā, so
vuccati akiñcano.
<strong>Kāmā</strong>ti uddānato dve kāmā—  vatthukāmā ca kilesakāmā ca…pe…
ime vuccanti vatthukāmā…pe…  ime vuccanti kilesakāmā.
<strong>Bhavā</strong>ti dve bhavā—  kammabhavo ca paṭisandhiko ca
punabbhavo…pe…  ayaṃ paṭisandhiko punabbhavo.
<strong>Akiñcanaṃ kāmabhave asattan</strong>ti akiñcanaṃ puggalaṃ kāmabhave ca
asattaṃ alaggaṃ alaggitaṃ apalibuddhaṃ nikkhantaṃ nissaṭaṃ vippamuttaṃ
visaññuttaṃ vimariyādikatena cetasā viharantanti—  akiñcanaṃ kāmabhave asattaṃ.
</p>
<p>
<a class="ms" id="p_25Cn_466"></a><a class="sc" id="272"></a><strong>Addhā hi
so oghamimaṃ atārī</strong>ti.
<strong>Addhā</strong>ti ekaṃsavacanaṃ…pe…  avatthāpanavacanametaṃ—  addhāti.
<strong>Oghan</strong>ti kāmoghaṃ bhavoghaṃ diṭṭhoghaṃ avijjoghaṃ.
<strong>Atārī</strong>ti uttari patari samatikkami vītivattayīti—  addhā hi so
oghamimaṃ atāri.</p>
<p>
<a class="ms" id="p_25Cn_467"></a><a class="sc" id="273"></a><strong>Tiṇṇo ca
pāraṃ akhilo akaṅkho</strong>ti.
<strong>Tiṇṇo</strong>ti kāmoghaṃ tiṇṇo, bhavoghaṃ tiṇṇo, diṭṭhoghaṃ tiṇṇo,
avijjoghaṃ tiṇṇo, saṃsārapathaṃ tiṇṇo uttiṇṇo nitthiṇṇo atikkanto samatikkanto
vītivatto. So vutthavāso ciṇṇacaraṇo gataddho gatadiso gatakoṭiko
pālitabrahmacariyo uttamadiṭṭhippatto bhāvitamaggo, pahīnakileso
paṭividdhākuppo sacchikatanirodho. Dukkhaṃ tassa pariññātaṃ, samudayo pahīno,
maggo bhāvito, nirodho sacchikato, abhiññeyyaṃ abhiññātaṃ, pariññeyyaṃ
pariññātaṃ, pahātabbaṃ pahīnaṃ, bhāvetabbaṃ bhāvitaṃ, sacchikātabbaṃ
sacchikataṃ. So ukkhittapaligho saṃkiṇṇaparikkho abbuḷhesiko niraggaḷo ariyo
pannaddhajo pannabhāro visaññutto pañcaṅgavippahīno chaḷaṅgasamannāgato
ekārakkho caturāpasseno panuṇṇapaccekasacco samavayasaṭṭhesano anāvilasaṅkappo
passaddhakāyasaṅkhāro suvimuttacitto suvimuttapañño kevalī vusitavā
uttamapuriso paramapuriso paramapattippatto. So neva ācināti na apacināti,
apacinitvā ṭhito. Neva pajahati na upādiyati, pajahitvā ṭhito. Neva visineti na
ussineti, visinetvā ṭhito. Neva vidhūpeti na sandhūpeti, vidhūpetvā ṭhito.
Asekkhena sīlakkhandhena samannāgatattā ṭhito. Asekkhena samādhikkhandhena…pe…
paññākkhandhena…  vimuttikkhandhena…  vimuttiñāṇadassanakkhandhena
samannāgatattā ṭhito. Saccaṃ sampaṭipādayitvā ṭhito. Ejaṃ samatikkamitvā ṭhito.
Kilesaggiṃ pariyādiyitvā ṭhito. Aparigamanatāya ṭhito. Kathaṃ samādāya ṭhito?
Vimuttipaṭisevanatāya ṭhito. Mettāya pārisuddhiyā ṭhito. Karuṇāya…pe…
muditāya…  upekkhāya pārisuddhiyā ṭhito. Accantapārisuddhiyā ṭhito.
Atammayatāya pārisuddhiyā ṭhito. Vimuttattā ṭhito. Santussitattā ṭhito.
Khandhapariyante ṭhito. Dhātupariyante ṭhito. Āyatanapariyante ṭhito.
Gatipariyante ṭhito. Upapattipariyante ṭhito. Paṭisandhipariyante ṭhito.
Bhavapariyante ṭhito. Saṃsārapariyante ṭhito. Vaṭṭapariyante ṭhito. Antimabhave
ṭhito. Antime samussaye ṭhito. Antimadehadharo arahā.</p>
<blockquote class="gatha">
<p>
<a class="ms" id="p_25Cn_468"></a>
<a class="sc" id="274"></a>
“Tassāyaṃ pacchimako bhavo,<br>
Carimoyaṃ samussayo;<br>
Jātimaraṇasaṃsāro,<br>
Natthi tassa punabbhavo”ti.<br>
</p>
</blockquote>
<p>
<a class="ms" id="p_25Cn_469"></a><a class="sc" id="275"></a><strong>Tiṇṇo ca
pāran</strong>ti pāraṃ vuccati amataṃ nibbānaṃ. Yo so sabbasaṅkhārasamatho
sabbūpadhipaṭinissaggo taṇhakkhayo virāgo nirodho nibbānaṃ. So pāragato
pārappatto antagato antappatto koṭigato koṭippatto pariyantagato
pariyantappatto vosānagato vosānappatto tāṇagato tāṇappatto leṇagato leṇappatto
saraṇagato saraṇappatto abhayagato abhayappatto accutagato accutappatto
amatagato amatappatto nibbānagato nibbānappatto. So vutthavāso ciṇṇacaraṇo…pe…
jātimaraṇasaṃsāro, natthi tassa punabbhavoti—  tiṇṇo ca pāraṃ.</p>
<p>
<a class="ms" id="p_25Cn_470"></a><a class="sc" id="276"></a><strong>Akhilo</strong>ti
rāgo khilo, doso khilo, moho khilo, kodho khilo, upanāho khilo…pe…
sabbākusalābhisaṅkhārā khilā. Yassete khilā pahīnā samucchinnā vūpasantā
paṭipassaddhā abhabbuppattikā ñāṇagginā daḍḍhā so vuccati akhilo.
<strong>Akaṅkho</strong>ti dukkhe kaṅkhā, dukkhasamudaye kaṅkhā, dukkhanirodhe
kaṅkhā, dukkhanirodhagāminiyā paṭipadāya kaṅkhā, pubbante kaṅkhā, aparante
kaṅkhā, pubbantāparante kaṅkhā, idappaccayatāpaṭiccasamuppannesu dhammesu
kaṅkhā, yā evarūpā kaṅkhā kaṅkhāyanā kaṅkhāyitattaṃ vimati vicikicchā dveḷhakaṃ
dvedhāpatho saṃsayo anekaṃsaggāho āsappanā parisappanā apariyogāhanā
chambhitattaṃ cittassa manovilekho. Yassete kaṅkhā pahīnā samucchinnā vūpasantā
paṭipassaddhā abhabbuppattikā ñāṇagginā daḍḍhā so vuccati akaṅkhoti—  tiṇṇo ca
pāraṃ akhilo akaṅkho. Tenāha bhagavā— </p>
<blockquote class="gatha">
<p>
<a class="ms" id="p_25Cn_471"></a>
<a class="sc" id="277"></a>
“Yaṃ brāhmaṇaṃ vedagumābhijaññā,<br>
Akiñcanaṃ kāmabhave asattaṃ;<br>
Addhā hi so oghamimaṃ atāri,<br>
Tiṇṇo ca pāraṃ akhilo akaṅkho”ti.<br>
</p>
<p>
<a class="msdiv" id="msdiv29"></a>
<a class="ms" id="p_25Cn_472"></a>
<a class="sc" id="278"></a>
<strong>Vidvā ca yo vedagū naro idha,</strong>
<br>
<strong>Bhavābhave saṅgamimaṃ visajja;</strong>
<br>
<strong>So vītataṇho anīgho nirāso,</strong>
<br>
<strong>Atāri so jātijaranti brūmi.</strong>
(12)<br>
</p>
</blockquote>
<p>
<a class="ms" id="p_25Cn_473"></a><a class="sc" id="279"></a><strong>Vidvā ca
yo vedagū naro idhā</strong>ti.
<strong>Vidvā</strong>ti vijjāgato ñāṇī vibhāvī medhāvī.
<strong>Yo</strong>ti yo yādiso…pe…  manusso vā.
<strong>Vedagū</strong>ti vedo vuccati catūsu maggesu ñāṇaṃ paññā paññindriyaṃ
paññābalaṃ dhammavicayasambojjhaṅgo vīmaṃsā vipassanā sammādiṭṭhi. Tehi vedehi
jātijarāmaraṇassa antagato antappatto koṭigato koṭippatto pariyantagato
pariyantappatto vosānagato vosānappatto tāṇagato tāṇappatto leṇagato leṇappatto
saraṇagato saraṇappatto abhayagato abhayappatto accutagato accutappatto
amatagato amatappatto nibbānagato nibbānappatto. Vedānaṃ vā antagatoti vedagū,
vedehi vā antagatoti vedagū, sattannaṃ vā dhammānaṃ viditattā vedagū.
Sakkāyadiṭṭhi viditā hoti, vicikicchā…pe…  sīlabbataparāmāso…  rāgo…  doso…
moho…  māno vidito hoti. Viditāssa honti pāpakā akusalā dhammā saṃkilesikā
ponobhavikā sadarā dukkhavipākā āyatiṃ jātijarāmaraṇiyā.</p>
<blockquote class="gatha">
<p>
<a class="ms" id="p_25Cn_474"></a>
<a class="sc" id="280"></a>
Vedāni viceyya kevalāni,
<span class="gathaQuote">(sabhiyāti bhagavā)</span><br>
Samaṇānaṃ yānīdhatthi brāhmaṇānaṃ;<br>
Sabbavedanāsu vītarāgo,<br>
Sabbaṃ vedamaticca vedagū so.<br>
</p>
</blockquote>
<p>
<a class="ms" id="p_25Cn_475"></a><a class="sc" id="281"></a><strong>Naro</strong>ti
satto naro mānavo poso puggalo jīvo jāgu jantu indagu manujo.
<strong>Idhā</strong>ti imissā diṭṭhiyā…pe…  imasmiṃ manussaloketi—  vidvā ca
yo vedagū naro idha.</p>
<p>
<a class="ms" id="p_25Cn_476"></a><a class="sc" id="282"></a><strong>Bhavābhave
saṅgamimaṃ visajjā</strong>ti.
<strong>Bhavābhave</strong>ti bhavābhave kammabhave punabbhave kāmabhave,
kammabhave kāmabhave punabbhave rūpabhave, kammabhave rūpabhave punabbhave
arūpabhave, kammabhave arūpabhave punabbhave punappunabbhave, punappunagatiyā
punappunaupapattiyā punappunapaṭisandhiyā punappunaattabhāvābhinibbattiyā.
<strong>Saṅgā</strong>ti satta saṅgā—  rāgasaṅgo, dosasaṅgo, mohasaṅgo,
mānasaṅgo, diṭṭhisaṅgo, kilesasaṅgo, duccaritasaṅgo.
<strong>Visajjā</strong>ti saṅge vosajjetvā vā visajja. Atha vā saṅge bandhe
vibandhe ābandhe lagge laggite palibuddhe bandhane phoṭayitvā vā visajja. Yathā
yānaṃ vā vayhaṃ vā rathaṃ vā sakaṭaṃ vā sandamānikaṃ vā sajjaṃ visajjaṃ
karonti vikopenti—  evameva te saṅge vosajjetvā vā visajja. Atha vā saṅge
bandhe vibandhe ābandhe lagge laggite palibuddhe bandhane phoṭayitvā vā
visajjāti—  bhavābhave saṅgamimaṃ visajja.</p>
<p>
<a class="ms" id="p_25Cn_477"></a><a class="sc" id="283"></a><strong>So
vītataṇho anīgho nirāso, atāri so jātijaranti brūmī</strong>ti.
<strong>Taṇhā</strong>ti rūpataṇhā…pe…  dhammataṇhā…  yassesā taṇhā pahīnā
samucchinnā vūpasantā paṭipassaddhā abhabbuppattikā ñāṇagginā daḍḍhā, so
vuccati vītataṇho vigatataṇho cattataṇho vantataṇho muttataṇho pahīnataṇho
paṭinissaṭṭhataṇho vītarāgo cattarāgo pahīnarāgo paṭinissaṭṭharāgo nicchāto
nibbuto sītibhūto sukhappaṭisaṃvedī brahmabhūtena attanā viharatīti—  so
vītataṇho.
<strong>Anīgho</strong>ti rāgo nīgho, doso nīgho, moho nīgho, kodho nīgho,
upanāho nīgho…pe…  sabbākusalābhisaṅkhārā nīghā. Yassete nīghā pahīnā
samucchinnā vūpasantā paṭipassaddhā abhabbuppattikā ñāṇagginā daḍḍhā, so
vuccati anīgho.
<strong>Nirāso</strong>ti āsā vuccati taṇhā. Yo rāgo sārāgo…pe…  abhijjhā lobho
akusalamūlaṃ. Yassesā āsā taṇhā pahīnā samucchinnā vūpasantā paṭipassaddhā
abhabbuppattikā ñāṇagginā daḍḍhā, so vuccati nirāso.
<strong>Jātī</strong>ti yā tesaṃ tesaṃ sattānaṃ…pe…  āyatanānaṃ paṭilābho.
<strong>Jarā</strong>ti yā tesaṃ tesaṃ sattānaṃ …pe…  indriyānaṃ paripāko. Ayaṃ
vuccati jarā.
<strong>So vītataṇho anīgho nirāso, atāri so jātijaranti brūmī</strong>ti yo so
vītataṇho anīgho ca nirāso ca, so kho jātijarāmaraṇaṃ atari uttari patari
samatikkami vītivattayīti brūmi ācikkhāmi desemi paññapemi paṭṭhapemi vivarāmi
vibhajāmi uttānīkaromi pakāsemīti—  so vītataṇho anīgho nirāso, atāri so
jātijaranti brūmi. Tenāha bhagavā— </p>
<blockquote class="gatha">
<p>
<a class="ms" id="p_25Cn_478"></a>
<a class="sc" id="284"></a>
“Vidvā ca yo vedagū naro idha,<br>
Bhavābhave saṅgamimaṃ visajja;<br>
So vītataṇho anīgho nirāso,<br>
Atāri so jātijaranti brūmī”ti.<br>
</p>
</blockquote>
<p>
<a class="ms" id="p_25Cn_479"></a><a class="sc" id="285"></a>Saha
gāthāpariyosānā…pe…  satthā me, bhante bhagavā, sāvakohamasmīti.</p>
<p class="endsutta">
<a class="ms" id="p_25Cn_480"></a>
<a class="sc" id="286"></a>
Mettagūmāṇavapucchāniddeso catuttho.</p>
<h2> Dhotakamāṇavapucchāniddesa</h2>
<blockquote class="gatha">
<p>
<a class="msdiv" id="msdiv30"></a>
<a class="ms" id="p_25Cn_481"></a>
<a class="sc" id="287"></a>
<strong>Pucchāmi taṃ bhagavā brūhi metaṃ,
<span class="gathaQuote">(iccāyasmā dhotako)</span></strong><br>
<strong>Vācābhikaṅkhāmi mahesi tuyhaṃ;</strong>
<br>
<strong>Tava sutvāna nigghosaṃ,</strong>
<br>
<strong>Sikkhe nibbānamattano.</strong>
(1)<br>
</p>
</blockquote>
<p>
<a class="ms" id="p_25Cn_482"></a><a class="sc" id="288"></a><strong>Pucchāmi
taṃ bhagavā brūhi metan</strong>ti.
<strong>Pucchāmī</strong>ti tisso pucchā—  adiṭṭhajotanā pucchā,
diṭṭhasaṃsandanā pucchā, vimaticchedanā pucchā…pe…  imā tisso pucchā…pe…
nibbānapucchā.
<strong>Pucchāmi tan</strong>ti pucchāmi taṃ yācāmi taṃ ajjhesāmi taṃ pasādemi
taṃ, kathayassu meti—  pucchāmi taṃ.
<strong>Bhagavā</strong>ti gāravādhivacanametaṃ…pe…  sacchikā paññatti, yadidaṃ
bhagavāti.
<strong>Brūhi metan</strong>ti brūhi ācikkhāhi desehi paññapehi paṭṭhapehi
vivarāhi vibhajāhi uttānīkarohi pakāsehīti—  pucchāmi taṃ bhagavā brūhi metaṃ.
</p>
<p>
<a class="ms" id="p_25Cn_483"></a><a class="sc" id="289"></a><strong>Iccāyasmā
dhotako</strong>ti.
<strong>Iccā</strong>ti padasandhi…pe…
<strong>āyasmā</strong>ti piyavacanaṃ garuvacanaṃ
sagāravasappatissādhivacanametaṃ āyasmāti.
<strong>Dhotako</strong>ti tassa brāhmaṇassa nāmaṃ saṅkhā samaññā paññatti
vohāro nāmaṃ nāmakammaṃ nāmadheyyaṃ nirutti byañjanaṃ abhilāpoti—  iccāyasmā
dhotako.</p>
<p>
<a class="ms" id="p_25Cn_484"></a><a class="sc" id="290"></a><strong>Vācābhikaṅkhāmi
mahesi tuyhan</strong>ti tuyhaṃ vacanaṃ byappathaṃ desanaṃ anusāsanaṃ
anusiṭṭhaṃ kaṅkhāmi abhikaṅkhāmi icchāmi sādiyāmi patthayāmi pihayāmi
abhijappāmi.
<strong>Mahesī</strong>ti kiṃ mahesi bhagavā? Mahantaṃ sīlakkhandhaṃ esī gavesī
pariyesīti mahesi…pe…  kahaṃ narāsabhoti mahesīti—  vācābhikaṅkhāmi mahesi
tuyhaṃ.</p>
<p>
<a class="ms" id="p_25Cn_485"></a><a class="sc" id="291"></a><strong>Tava
sutvāna nigghosan</strong>ti tuyhaṃ vacanaṃ byappathaṃ desanaṃ anusāsanaṃ
anusiṭṭhaṃ sutvā suṇitvā uggahetvā upadhārayitvā upalakkhayitvāti—  tava
sutvāna nigghosaṃ.</p>
<p>
<a class="ms" id="p_25Cn_486"></a><a class="sc" id="292"></a><strong>Sikkhe
nibbānamattano</strong>ti.
<strong>Sikkhā</strong>ti tisso sikkhā—  adhisīlasikkhā, adhicittasikkhā,
adhipaññāsikkhā…pe…  ayaṃ adhipaññāsikkhā.
<strong>Nibbānamattano</strong>ti attano rāgassa nibbāpanāya, dosassa
nibbāpanāya, mohassa nibbāpanāya, kodhassa nibbāpanāya, upanāhassa
nibbāpanāya…pe…  sabbākusalābhisaṅkhārānaṃ samāya upasamāya vūpasamāya
nibbāpanāya paṭinissaggāya paṭipassaddhiyā adhisīlampi sikkheyya, adhicittampi
sikkheyya, adhipaññampi sikkheyya. Imā tisso sikkhāyo āvajjanto sikkheyya,
jānanto sikkheyya, passanto sikkheyya, paccavekkhanto sikkheyya, cittaṃ
padahanto sikkheyya, saddhāya adhimuccanto sikkheyya, vīriyaṃ paggaṇhanto
sikkheyya, satiṃ upaṭṭhapento sikkheyya, cittaṃ samādahanto sikkheyya, paññāya
pajānanto sikkheyya, abhiññeyyaṃ abhijānanto sikkheyya, pariññeyyaṃ parijānanto
sikkheyya, pahātabbaṃ pajahanto sikkheyya, bhāvetabbaṃ bhāvento sikkheyya,
sacchikātabbaṃ sacchikaronto sikkheyya, ācareyya samācareyya samādāya
vatteyyāti—  sikkhe nibbānamattano. Tenāha so brāhmaṇo— </p>
<blockquote class="gatha">
<p>
<a class="ms" id="p_25Cn_487"></a>
<a class="sc" id="293"></a>
“Pucchāmi taṃ bhagavā brūhi metaṃ,
<span class="gathaQuote">(iccāyasmā dhotako)</span><br>
Vācābhikaṅkhāmi mahesi tuyhaṃ;<br>
Tava sutvāna nigghosaṃ,<br>
Sikkhe nibbānamattano”ti.<br>
</p>
<p>
<a class="msdiv" id="msdiv31"></a>
<a class="ms" id="p_25Cn_488"></a>
<a class="sc" id="294"></a>
<strong>Tenahātappaṃ karohi,
<span class="gathaQuote">(dhotakāti bhagavā)</span></strong><br>
<strong>Idheva nipako sato;</strong>
<br>
<strong>Ito sutvāna nigghosaṃ,</strong>
<br>
<strong>Sikkhe nibbānamattano.</strong>
(2)<br>
</p>
</blockquote>
<p>
<a class="ms" id="p_25Cn_489"></a><a class="sc" id="295"></a><strong>Tenahātappaṃ
karohī</strong>ti ātappaṃ karohi, ussāhaṃ karohi, ussoḷhiṃ karohi, thāmaṃ
karohi, dhitiṃ karohi, vīriyaṃ karohi, chandaṃ janehi sañjanehi upaṭṭhapehi
samuṭṭhapehi nibbattehi abhinibbattehīti—  tenahātappaṃ karohi.</p>
<p>
<a class="ms" id="p_25Cn_490"></a><a class="sc" id="296"></a><strong>Dhotakā</strong>ti
bhagavā taṃ brāhmaṇaṃ nāmena ālapati.
<strong>Bhagavā</strong>ti gāravādhivacanametaṃ…pe…  sacchikā paññatti, yadidaṃ
bhagavāti—  dhotakāti bhagavā.</p>
<p>
<a class="ms" id="p_25Cn_491"></a><a class="sc" id="297"></a><strong>Idheva
nipako sato</strong>ti.
<strong>Idhā</strong>ti imissā diṭṭhiyā imissā khantiyā imissā ruciyā imasmiṃ
ādāye imasmiṃ dhamme imasmiṃ vinaye imasmiṃ dhammavinaye imasmiṃ pāvacane
imasmiṃ brahmacariye imasmiṃ satthusāsane imasmiṃ attabhāve imasmiṃ
manussaloke.
<strong>Nipako</strong>ti nipako paṇḍito paññavā buddhimā ñāṇī vibhāvī medhāvī.
<strong>Sato</strong>ti catūhi kāraṇehi sato—  kāye kāyānupassanāsatipaṭṭhānaṃ
bhāvento sato…pe…  so vuccati satoti—  idheva nipako sato.</p>
<p>
<a class="ms" id="p_25Cn_492"></a><a class="sc" id="298"></a><strong>Ito
sutvāna nigghosan</strong>ti ito mayhaṃ vacanaṃ byappathaṃ desanaṃ anusāsanaṃ
anusiṭṭhaṃ sutvā suṇitvā uggaṇhitvā upadhārayitvā upalakkhayitvāti—  ito
sutvāna nigghosaṃ.</p>
<p>
<a class="ms" id="p_25Cn_493"></a><a class="sc" id="299"></a><strong>Sikkhe
nibbānamattano</strong>ti.
<strong>Sikkhā</strong>ti tisso sikkhā—  adhisīlasikkhā, adhicittasikkhā,
adhipaññāsikkhā…pe…  ayaṃ adhipaññāsikkhā.
<strong>Nibbānamattano</strong>ti attano rāgassa nibbāpanāya, dosassa
nibbāpanāya, mohassa nibbāpanāya, kodhassa nibbāpanāya, upanāhassa
nibbāpanāya…pe…  sabbākusalābhisaṅkhārānaṃ samāya upasamāya vūpasamāya
nibbāpanāya paṭinissaggāya paṭipassaddhiyā adhisīlampi sikkheyya, adhicittampi
sikkheyya, adhipaññampi sikkheyya. Imā tisso sikkhāyo āvajjanto sikkheyya,
jānanto sikkheyya…pe…  sacchikātabbaṃ sacchikaronto sikkheyya, ācareyya
samācareyya samādāya vatteyyāti—  sikkhe nibbānamattano. Tenāha bhagavā— </p>
<blockquote class="gatha">
<p>
<a class="ms" id="p_25Cn_494"></a>
<a class="sc" id="300"></a>
“Tenahātappaṃ karohi,
<span class="gathaQuote">(dhotakāti bhagavā)</span><br>
Idheva nipako sato;<br>
Ito sutvāna nigghosaṃ,<br>
Sikkhe nibbānamattano”ti.<br>
</p>
<p>
<a class="msdiv" id="msdiv32"></a>
<a class="ms" id="p_25Cn_495"></a>
<a class="sc" id="301"></a>
<strong>Passāmahaṃ devamanussaloke,</strong>
<br>
<strong>Akiñcanaṃ brāhmaṇamiriyamānaṃ;</strong>
<br>
<strong>Taṃ taṃ namassāmi samantacakkhu,</strong>
<br>
<strong>Pamuñca maṃ sakka kathaṃkathāhi.</strong>
(3)<br>
</p>
</blockquote>
<p>
<a class="ms" id="p_25Cn_496"></a><a class="sc" id="302"></a><strong>Passāmahaṃ
devamanussaloke</strong>ti.
<strong>Devā</strong>ti tayo devā—  sammutidevā, upapattidevā, visuddhidevā.
Katame sammutidevā? Sammutidevā vuccanti rājāno ca rājakumārā ca deviyo ca. Ime
vuccanti sammutidevā. Katame upapattidevā? Upapattidevā vuccanti
cātumahārājikā devā tāvatiṃsā devā yāmā devā tusitā devā nimmānaratī devā
paranimmitavasavattī devā brahmakāyikā devā ye ca devā taduttari. Ime vuccanti
upapattidevā. Katame visuddhidevā? Visuddhidevā vuccanti tathāgatasāvakā
arahanto khīṇāsavā ye ca paccekabuddhā. Ime vuccanti visuddhidevā. Bhagavā
sammutidevānañca upapattidevānañca visuddhidevānañca devo ca atidevo ca
devātidevo ca sīhasīho nāganāgo gaṇigaṇī munimunī rājarājā.
<strong>Passāmahaṃ devamanussaloke</strong>ti manussaloke devaṃ passāmi
atidevaṃ passāmi devātidevaṃ passāmi dakkhāmi olokemi nijjhāyāmi
upaparikkhāmīti—  passāmahaṃ devamanussaloke.</p>
<p>
<a class="ms" id="p_25Cn_497"></a><a class="sc" id="303"></a><strong>Ākiñcanaṃ
brāhmaṇamiriyamānan</strong>ti.
<strong>Akiñcanan</strong>ti rāgakiñcanaṃ dosakiñcanaṃ mohakiñcanaṃ
mānakiñcanaṃ diṭṭhikiñcanaṃ kilesakiñcanaṃ duccaritakiñcanaṃ, te kiñcanā
buddhassa bhagavato pahīnā ucchinnamūlā tālāvatthukatā anabhāvaṃkatā āyatiṃ
anuppādadhammā, tasmā buddho akiñcano.
<strong>Brāhmaṇo</strong>ti bhagavā sattannaṃ dhammānaṃ bāhitattā brāhmaṇo—
sakkāyadiṭṭhi bāhitā hoti, vicikicchā bāhitā hoti, sīlabbataparāmāso bāhito
hoti, rāgo bāhito hoti, doso bāhito hoti, moho bāhito hoti, māno bāhito hoti,
bāhitāssa honti pāpakā akusalā dhammā saṃkilesikā ponobhavikā sadarā
dukkhavipākā āyatiṃ jātijarāmaraṇiyā.</p>
<blockquote class="gatha">
<p>
<a class="ms" id="p_25Cn_498"></a>
<a class="sc" id="304"></a>
Bāhitvā sabbapāpakāni,
<span class="gathaQuote">(sabhiyāti bhagavā)</span><br>
Vimalo sādhusamāhito ṭhitatto;<br>
Saṃsāramaticca kevalī so,<br>
Asito tādi pavuccate sa brahmāti.<br>
</p>
</blockquote>
<p>
<a class="ms" id="p_25Cn_499"></a><a class="sc" id="305"></a><strong>Iriyamānan</strong>ti
carantaṃ viharantaṃ iriyantaṃ vattentaṃ pālentaṃ yapentaṃ yāpentanti—
akiñcanaṃ brāhmaṇamiriyamānaṃ.</p>
<p>
<a class="ms" id="p_25Cn_500"></a><a class="sc" id="306"></a><strong>Taṃ taṃ
namassāmi samantacakkhū</strong>ti.
<strong>Tan</strong>ti bhagavantaṃ bhaṇati.
<strong>Namassāmī</strong>ti kāyena vā namassāmi, vācāya vā namassāmi, cittena
vā namassāmi, anvatthapaṭipattiyā vā namassāmi, dhammānudhammapaṭipattiyā vā
namassāmi sakkaromi garuṃ karomi mānemi pūjemi.
<strong>Samantacakkhū</strong>ti samantacakkhu vuccati sabbaññutañāṇaṃ. Bhagavā
sabbaññutañāṇena upeto samupeto upāgato samupāgato upapanno samupapanno
samannāgato.</p>
<blockquote class="gatha">
<p>
<a class="ms" id="p_25Cn_501"></a>
<a class="sc" id="307"></a>
“Na tassa addiṭṭhamidhatthi kiñci,<br>
Atho aviññātamajānitabbaṃ;<br>
Sabbaṃ abhiññāsi yadatthi neyyaṃ,<br>
Tathāgato tena samantacakkhū”ti.<br>
</p>
</blockquote>
<p>
<a class="ms" id="p_25Cn_502"></a><a class="sc" id="308"></a>Taṃ taṃ namassāmi
samantacakkhu.</p>
<p>
<a class="ms" id="p_25Cn_503"></a><a class="sc" id="309"></a><strong>Pamuñca
maṃ sakka kathaṃkathāhī</strong>ti.
<strong>Sakkā</strong>ti sakko bhagavā sakyakulā pabbajitotipi sakko. Atha vā
aḍḍho mahaddhano dhanavātipi sakko. Tassimāni dhanāni, seyyathidaṃ—
saddhādhanaṃ sīladhanaṃ hiridhanaṃ ottappadhanaṃ sutadhanaṃ cāgadhanaṃ
paññādhanaṃ satipaṭṭhānadhanaṃ sammappadhānadhanaṃ iddhipādadhanaṃ
indriyadhanaṃ baladhanaṃ bojjhaṅgadhanaṃ maggadhanaṃ phaladhanaṃ nibbānadhanaṃ.
Imehi anekavidhehi dhanaratanehi aḍḍho mahaddhano dhanavātipi sakko. Atha vā
sakko pahu visavī alamatto sūro vīro vikkanto abhīrū acchambhī anutrāsī apalāyī
pahīnabhayabheravo vigatalomahaṃsotipi sakko. Kathaṃkathā vuccati vicikicchā.
Dukkhe kaṅkhā, dukkhasamudaye kaṅkhā, dukkhanirodhe kaṅkhā,
dukkhanirodhagāminiyā paṭipadāya kaṅkhā, pubbante kaṅkhā, aparante kaṅkhā,
pubbantāparante kaṅkhā, idappaccayatāpaṭiccasamuppannesu dhammesu kaṅkhā. Yā
evarūpā kaṅkhā kaṅkhāyanā kaṅkhāyitattaṃ vimati vicikicchā dveḷhakaṃ
dvedhāpatho saṃsayo anekaṃsaggāho āsappanā parisappanā apariyogāhanā
chambhitattaṃ cittassa manovilekho.
<strong>Pamuñca maṃ sakka kathaṃkathāhī</strong>ti muñca maṃ pamuñca maṃ mocehi
maṃ pamocehi maṃ uddhara maṃ samuddhara maṃ vuṭṭhāpehi maṃ
kathaṃkathāsallatoti—  pamuñca maṃ sakka kathaṃkathāhi. Tenāha so brāhmaṇo—
</p>
<blockquote class="gatha">
<p>
<a class="ms" id="p_25Cn_504"></a>
<a class="sc" id="310"></a>
“Passāmahaṃ devamanussaloke,<br>
Akiñcanaṃ brāhmaṇamiriyamānaṃ;<br>
Taṃ taṃ namassāmi samantacakkhu,<br>
Pamuñca maṃ sakka kathaṃkathāhī”ti.<br>
</p>
<p>
<a class="msdiv" id="msdiv33"></a>
<a class="ms" id="p_25Cn_505"></a>
<a class="sc" id="311"></a>
<strong>Nāhaṃ sahissāmi pamocanāya,</strong>
<br>
<strong>Kathaṃkathiṃ dhotaka kañci loke;</strong>
<br>
<strong>Dhammañca seṭṭhaṃ abhijānamāno,</strong>
<br>
<strong>Evaṃ tuvaṃ oghamimaṃ taresi.</strong>
(4)<br>
</p>
</blockquote>
<p>
<a class="ms" id="p_25Cn_506"></a><a class="sc" id="312"></a><strong>Nāhaṃ
sahissāmi pamocanāyā</strong>ti nāhaṃ taṃ sakkomi muñcituṃ pamuñcituṃ mocetuṃ
pamocetuṃ uddharituṃ samuddharituṃ uṭṭhāpetuṃ samuṭṭhāpetuṃ
kathaṃkathāsallatoti. Evampi nāhaṃ sahissāmi pamocanāya. Atha vā na īhāmi na
samīhāmi na ussahāmi na vāyamāmi na ussāhaṃ karomi na ussoḷhiṃ karomi na thāmaṃ
karomi na dhitiṃ karomi na vīriyaṃ karomi na chandaṃ janemi na sañjanemi na
nibbattemi na abhinibbattemi assaddhe puggale acchandike kusīte hīnavīriye
appaṭipajjamāne dhammadesanāyāti. Evampi nāhaṃ sahissāmi pamocanāya. Atha vā
natthañño koci mocetā. Te yadi moceyyuṃ sakena thāmena sakena balena sakena
vīriyena sakena parakkamena sakena purisathāmena sakena purisabalena sakena
purisavīriyena sakena purisaparakkamena attanā sammāpaṭipadaṃ anulomapaṭipadaṃ
apaccanīkapaṭipadaṃ anvatthapaṭipadaṃ dhammānudhammapaṭipadaṃ paṭipajjamānā
moceyyunti. Evampi nāhaṃ sahissāmi pamocanāya.</p>
<p>
<a class="ms" id="p_25Cn_507"></a><a class="sc" id="313"></a>Vuttañhetaṃ
bhagavatā—  “so vata, cunda, attanā palipapalipanno paraṃ palipapalipannaṃ
uddharissatīti netaṃ ṭhānaṃ vijjati. So vata, cunda, attanā adanto avinīto
aparinibbuto paraṃ damessati vinessati parinibbāpessatīti netaṃ ṭhānaṃ
vijjatī”ti. Evampi nāhaṃ sahissāmi pamocanāya.</p>
<p>
<a class="ms" id="p_25Cn_508"></a><a class="sc" id="314"></a>Vuttañhetaṃ
bhagavatā— </p>
<blockquote class="gatha">
<p>
<a class="ms" id="p_25Cn_509"></a>
<a class="sc" id="315"></a>
“Attanā hi kataṃ pāpaṃ,<br>
attanā saṅkilissati;<br>
Attanā akataṃ pāpaṃ,<br>
attanāva visujjhati;<br>
Suddhi asuddhi paccattaṃ,<br>
nāñño aññaṃ visodhaye”ti.<br>
</p>
</blockquote>
<p>
<a class="ms" id="p_25Cn_510"></a><a class="sc" id="316"></a>Evampi nāhaṃ
sahissāmi pamocanāya.</p>
<p>
<a class="ms" id="p_25Cn_511"></a><a class="sc" id="317"></a>Vuttañhetaṃ
bhagavatā—  “evameva kho, brāhmaṇa, tiṭṭhateva nibbānaṃ tiṭṭhati nibbānagāmī
maggo tiṭṭhāmahaṃ samādapetā, atha ca pana mama sāvakā mayā evaṃ ovadiyamānā
evaṃ anusāsiyamānā appekacce accantaniṭṭhaṃ nibbānaṃ ārādhenti ekacce
nārādhentīti. Ettha kyāhaṃ, brāhmaṇa karomi? Maggakkhāyī, brāhmaṇa, tathāgato.
Maggaṃ buddho ācikkhati. Attanā paṭipajjamānā mucceyyunti. Evampi nāhaṃ
sahissāmi pamocanāya.</p>
<p>
<a class="ms" id="p_25Cn_512"></a><a class="sc" id="318"></a><strong>Kathaṃkathiṃ
dhotaka kañci loke</strong>ti kathaṃkathiṃ puggalaṃ sakaṅkhaṃ sakhilaṃ
sadveḷhakaṃ savicikicchaṃ.
<strong>Kañcī</strong>ti kañci khattiyaṃ vā brāhmaṇaṃ vā vessaṃ vā suddaṃ vā
gahaṭṭhaṃ vā pabbajitaṃ vā devaṃ vā manussaṃ vā.
<strong>Loke</strong>ti apāyaloke…pe…  āyatanaloketi—  kathaṃkathiṃ dhotaka
kañci loke.</p>
<p>
<a class="ms" id="p_25Cn_513"></a><a class="sc" id="319"></a><strong>Dhammañca
seṭṭhaṃ abhijānamāno</strong>ti dhammaṃ seṭṭhaṃ vuccati amataṃ nibbānaṃ. Yo so
sabbasaṅkhārasamatho sabbūpadhipaṭinissaggo taṇhakkhayo virāgo nirodho
nibbānaṃ.
<strong>Seṭṭhan</strong>ti aggaṃ seṭṭhaṃ viseṭṭhaṃ pāmokkhaṃ uttamaṃ pavaraṃ
dhammaṃ ājānamāno vijānamāno paṭivijānamāno paṭivijjhamānoti—  dhammañca
seṭṭhaṃ abhijānamāno.</p>
<p>
<a class="ms" id="p_25Cn_514"></a><a class="sc" id="320"></a><strong>Evaṃ tuvaṃ
oghamimaṃ taresī</strong>ti evaṃ kāmoghaṃ bhavoghaṃ diṭṭhoghaṃ avijjoghaṃ
tareyyāsi uttareyyāsi patareyyāsi samatikkameyyāsi vītivatteyyāsīti—  evaṃ
tuvaṃ oghamimaṃ taresi. Tenāha bhagavā— </p>
<blockquote class="gatha">
<p>
<a class="ms" id="p_25Cn_515"></a>
<a class="sc" id="321"></a>
“Nāhaṃ sahissāmi pamocanāya,<br>
Kathaṃkathiṃ dhotaka kañci loke;<br>
Dhammañca seṭṭhaṃ abhijānamāno,<br>
Evaṃ tuvaṃ oghamimaṃ taresī”ti.<br>
</p>
<p>
<a class="msdiv" id="msdiv34"></a>
<a class="ms" id="p_25Cn_516"></a>
<a class="sc" id="322"></a>
<strong>Anusāsa brahme karuṇāyamāno,</strong>
<br>
<strong>Vivekadhammaṃ yamahaṃ vijaññaṃ;</strong>
<br>
<strong>Yathāhaṃ ākāsova abyāpajjamāno</strong>,<br>
<strong>Idheva santo asito careyyaṃ.</strong>
(5)<br>
</p>
</blockquote>
<p>
<a class="ms" id="p_25Cn_517"></a><a class="sc" id="323"></a><strong>Anusāsa
brahme karuṇāyamāno</strong>ti anusāsa brahme anuggaṇha brahme anukampa
brahmeti—  anusāsa brahme.
<strong>Karuṇāyamāno</strong>ti karuṇāyamāno anudayamāno anurakkhamāno
anuggaṇhamāno anukampamānoti—  anusāsa brahme karuṇāyamāno.</p>
<p>
<a class="ms" id="p_25Cn_518"></a><a class="sc" id="324"></a><strong>Vivekadhammaṃ
yamahaṃ vijaññan</strong>ti vivekadhammaṃ vuccati amataṃ nibbānaṃ. Yo so
sabbasaṅkhārasamatho sabbūpadhipaṭinissaggo taṇhakkhayo virāgo nirodho
nibbānaṃ.
<strong>Yamahaṃ vijaññan</strong>ti yamahaṃ jāneyyaṃ ājāneyyaṃ vijāneyyaṃ
paṭivijāneyyaṃ paṭivijjheyyaṃ adhigaccheyyaṃ phasseyyaṃ sacchikareyyanti—
vivekadhammaṃ yamahaṃ vijaññaṃ.</p>
<p>
<a class="ms" id="p_25Cn_519"></a><a class="sc" id="325"></a><strong>Yathāhaṃ
ākāsova abyāpajjamāno</strong>ti yathā ākāso na pajjati na gaṇhati na bajjhati
na palibajjhati, evaṃ apajjamāno agaṇhamāno abajjhamāno apalibajjhamānoti—
evampi ākāsova abyāpajjamāno. Yathā ākāso na rajjati lākhāya vā haliddiyā vā
nīliyā vā mañjeṭṭhāya vā evaṃ arajjamāno adussamāno amuyhamāno akilissamānoti—
evampi ākāsova abyāpajjamāno. Yathā ākāso na kuppati na byāpajjati na
patilīyati na paṭihaññati, evaṃ akuppamāno abyāpajjamāno appatilīyamāno
appaṭihaññamāno appaṭihatamānoti—  evampi ākāsova abyāpajjamāno.</p>
<p>
<a class="ms" id="p_25Cn_520"></a><a class="sc" id="326"></a><strong>Idheva
santo asito careyyan</strong>ti.
<strong>Idheva santo</strong>ti idheva santo samāno idheva nisinno samāno
imasmiṃyeva āsane nisinno samāno imissāyeva parisāya nisinno samānoti, evampi—
idheva santo. Atha vā idheva santo upasanto vūpasanto nibbuto
paṭippassaddhoti, evampi—  idheva santo.
<strong>Asito</strong>ti dve nissayā—  taṇhānissayo ca diṭṭhinissayo ca…pe…
ayaṃ taṇhānissayo…pe…  ayaṃ diṭṭhinissayo…  taṇhānissayaṃ pahāya diṭṭhinissayaṃ
paṭinissajjitvā cakkhuṃ anissito, sotaṃ anissito, ghānaṃ anissito, jivhaṃ
anissito, kāyaṃ anissito, manaṃ anissito, rūpe…  sadde…  gandhe…  rase…
phoṭṭhabbe…  dhamme…  kulaṃ…  gaṇaṃ…  āvāsaṃ…  lābhaṃ…  yasaṃ…  pasaṃsaṃ…
sukhaṃ…  cīvaraṃ…  piṇḍapātaṃ…  senāsanaṃ…  gilānapaccayabhesajjaparikkhāraṃ…
kāmadhātuṃ…  rūpadhātuṃ…  arūpadhātuṃ…  kāmabhavaṃ…  rūpabhavaṃ…  arūpabhavaṃ…
saññābhavaṃ…  asaññābhavaṃ…  nevasaññānāsaññābhavaṃ…  ekavokārabhavaṃ…
catuvokārabhavaṃ…  pañcavokārabhavaṃ…  atītaṃ…  anāgataṃ…  paccuppannaṃ…
diṭṭhasutamutaviññātabbe dhamme asito anissito anallīno anupagato anajjhosito
anadhimutto nikkhanto nissaṭo vippamutto visaṃyutto vimariyādikatena cetasā.
<strong>Careyyan</strong>ti careyyaṃ vihareyyaṃ iriyeyyaṃ vatteyyaṃ pāleyyaṃ
yapeyyaṃ yāpeyyanti—  idheva santo asito careyyaṃ. Tenāha so brāhmaṇo— </p>
<blockquote class="gatha">
<p>
<a class="ms" id="p_25Cn_521"></a>
<a class="sc" id="327"></a>
“Anusāsa brahme karuṇāyamāno,<br>
Vivekadhammaṃ yamahaṃ vijaññaṃ;<br>
Yathāhaṃ ākāsova abyāpajjamāno,<br>
Idheva santo asito careyyan”ti.<br>
</p>
<p>
<a class="msdiv" id="msdiv35"></a>
<a class="ms" id="p_25Cn_522"></a>
<a class="sc" id="328"></a>
<strong>Kittayissāmi te santiṃ,
<span class="gathaQuote">(dhotakāti bhagavā)</span></strong><br>
<strong>Diṭṭhe dhamme anītihaṃ;</strong>
<br>
<strong>Yaṃ viditvā sato caraṃ,</strong>
<br>
<strong>Tare loke visattikaṃ.</strong>
(6)<br>
</p>
</blockquote>
<p>
<a class="ms" id="p_25Cn_523"></a><a class="sc" id="329"></a><strong>Kittayissāmi
te santin</strong>ti rāgassa santiṃ, dosassa santiṃ, mohassa santiṃ, kodhassa
santiṃ, upanāhassa…pe…  makkhassa…  paḷāsassa…  issāya…  macchariyassa…
māyāya…  sāṭheyyassa…  thambhassa…  sārambhassa…  mānassa…  atimānassa…
madassa…  pamādassa…  sabbakilesānaṃ…  sabbaduccaritānaṃ…  sabbadarathānaṃ…
sabbapariḷāhānaṃ…  sabbasantāpānaṃ…  sabbākusalābhisaṅkhārānaṃ santiṃ upasantiṃ
vūpasantiṃ nibbutiṃ paṭippassaddhiṃ kittayissāmi pakittayissāmi ācikkhissāmi
desessāmi paññapessāmi paṭṭhapessāmi vivarissāmi vibhajissāmi uttānīkarissāmi
pakāsissāmīti—  kittayissāmi te santiṃ.</p>
<p>
<a class="ms" id="p_25Cn_524"></a><a class="sc" id="330"></a><strong>Dhotakāti
bhagavā</strong>ti.
<strong>Dhotakā</strong>ti bhagavā taṃ brāhmaṇaṃ nāmena ālapati.
<strong>Bhagavā</strong>ti gāravādhivacanametaṃ…pe…  sacchikā paññatti, yadidaṃ
bhagavāti—  dhotakāti bhagavā.</p>
<p>
<a class="ms" id="p_25Cn_525"></a><a class="sc" id="331"></a><strong>Diṭṭhe
dhamme anītihan</strong>ti.
<strong>Diṭṭhe dhamme</strong>ti diṭṭhe dhamme ñāte dhamme tulite dhamme tīrite
dhamme vibhūte dhamme vibhāvite dhamme sabbe saṅkhārā aniccāti…pe…  yaṃ kiñci
samudayadhammaṃ sabbaṃ taṃ nirodhadhammanti diṭṭhe dhamme ñāte dhamme tulite
dhamme tīrite dhamme vibhāvite dhamme vibhūte dhammeti, evampi—  diṭṭhe
dhamme…pe… . Atha vā dukkhe diṭṭhe dukkhaṃ kathayissāmi, samudaye diṭṭhe
samudayaṃ kathayissāmi, magge diṭṭhe maggaṃ kathayissāmi, nirodhe diṭṭhe
nirodhaṃ kathayissāmīti, evampi—  diṭṭhe dhamme…pe… . Atha vā sandiṭṭhikaṃ
akālikaṃ ehipassikaṃ opaneyyikaṃ paccattaṃ veditabbaṃ viññūhīti, evampi—
diṭṭhe dhamme.
<strong>Anītihan</strong>ti na itihītihaṃ na itikirāya na paramparāya na
piṭakasampadāya na takkahetu na nayahetu na ākāraparivitakkena na
diṭṭhinijjhānakkhantiyā sāmaṃ sayamabhiññātaṃ attapaccakkhadhammaṃ, taṃ
kathayissāmīti—  diṭṭhe dhamme anītihaṃ.</p>
<p>
<a class="ms" id="p_25Cn_526"></a><a class="sc" id="332"></a><strong>Yaṃ
viditvā sato caran</strong>ti yaṃ viditaṃ katvā tulayitvā tīrayitvā
vibhāvayitvā vibhūtaṃ katvā; “sabbe saṅkhārā aniccā”ti viditaṃ katvā tulayitvā
tīrayitvā vibhāvayitvā vibhūtaṃ katvā; “sabbe saṅkhārā dukkhā”ti…pe…  “sabbe
dhammā anattā”ti…pe…  “yaṃ kiñci samudayadhammaṃ sabbaṃ taṃ nirodhadhamman”ti
viditaṃ katvā tulayitvā tīrayitvā vibhāvayitvā vibhūtaṃ katvā.
<strong>Sato</strong>ti catūhi kāraṇehi sato—  kāye kāyānupassanāsatipaṭṭhānaṃ
bhāvento sato…pe…  so vuccati sato.
<strong>Caran</strong>ti caranto viharanto iriyanto vattento pālento yapento
yāpentoti—  yaṃ viditvā sato caraṃ.</p>
<p>
<a class="ms" id="p_25Cn_527"></a><a class="sc" id="333"></a><strong>Tare loke
visattikan</strong>ti visattikā vuccati taṇhā. Yo rāgo sārāgo…pe…  abhijjhā
lobho akusalamūlaṃ.
<strong>Visattikā</strong>ti kenaṭṭhena visattikā…pe…  visaṭā vitthatāti
visattikā.
<strong>Loke</strong>ti apāyaloke…pe…  āyatanaloke.
<strong>Tare loke visattikan</strong>ti loke vesā visattikā, loke vetaṃ
visattikaṃ sato tareyya uttareyya patareyya samatikkameyya vītivatteyyāti—
tare loke visattikaṃ. Tenāha bhagavā— </p>
<blockquote class="gatha">
<p>
<a class="ms" id="p_25Cn_528"></a>
<a class="sc" id="334"></a>
“Kittayissāmi te santiṃ,
<span class="gathaQuote">(dhotakāti bhagavā)</span><br>
Diṭṭhe dhamme anītihaṃ;<br>
Yaṃ viditvā sato caraṃ,<br>
Tare loke visattikan”ti.<br>
</p>
<p>
<a class="msdiv" id="msdiv36"></a>
<a class="ms" id="p_25Cn_529"></a>
<a class="sc" id="335"></a>
<strong>Tañcāhaṃ abhinandāmi,</strong>
<br>
<strong>mahesi santimuttamaṃ;</strong>
<br>
<strong>Yaṃ viditvā sato caraṃ,</strong>
<br>
<strong>tare loke visattikaṃ.</strong>
(7)<br>
</p>
</blockquote>
<p>
<a class="ms" id="p_25Cn_530"></a><a class="sc" id="336"></a><strong>Tañcāhaṃ
abhinandāmī</strong>ti.
<strong>Tan</strong>ti tuyhaṃ vacanaṃ byappathaṃ desanaṃ anusāsanaṃ anusiṭṭhaṃ
nandāmi abhinandāmi modāmi anumodāmi icchāmi sādiyāmi patthayāmi pihayāmi
abhijappāmīti—  tañcāhaṃ abhinandāmi.</p>
<p>
<a class="ms" id="p_25Cn_531"></a><a class="sc" id="337"></a><strong>Mahesisantimuttaman</strong>ti.
<strong>Mahesī</strong>ti kiṃ mahesi bhagavā? Mahantaṃ sīlakkhandhaṃ esī gavesī
pariyesīti mahesi, mahantaṃ samādhikkhandhaṃ…pe…  kahaṃ narāsabhoti mahesi.
<strong>Santimuttaman</strong>ti santi vuccati amataṃ nibbānaṃ. Yo so
sabbasaṅkhārasamatho sabbūpadhipaṭinissaggo taṇhakkhayo virāgo nirodho
nibbānaṃ.
<strong>Uttaman</strong>ti aggaṃ seṭṭhaṃ viseṭṭhaṃ pāmokkhaṃ uttamaṃ pavaranti—
mahesi santimuttamaṃ.</p>
<p>
<a class="ms" id="p_25Cn_532"></a><a class="sc" id="338"></a><strong>Yaṃ
viditvā sato caran</strong>ti yaṃ viditaṃ katvā…pe…  “sabbe saṅkhārā aniccā”ti
viditaṃ katvā tulayitvā tīrayitvā vibhāvayitvā vibhūtaṃ katvā; “sabbe saṅkhārā
dukkhā”ti…  “sabbe dhammā anattā”ti…pe…  “yaṃ kiñci samudayadhammaṃ sabbaṃ taṃ
nirodhadhamman”ti viditaṃ katvā tulayitvā tīrayitvā vibhāvayitvā vibhūtaṃ
katvā.
<strong>Sato</strong>ti catūhi kāraṇehi sato—  kāye kāyānupassanāsatipaṭṭhānaṃ
bhāvento sato…pe…  so vuccati sato.
<strong>Caran</strong>ti caranto…pe…  yāpentoti—  yaṃ viditvā sato caraṃ.</p>
<p>
<a class="ms" id="p_25Cn_533"></a><a class="sc" id="339"></a><strong>Tare loke
visattikan</strong>ti. Visattikā vuccati taṇhā. Yo rāgo sārāgo…pe…  abhijjhā
lobho akusalamūlaṃ.
<strong>Visattikā</strong>ti kenaṭṭhena visattikā…pe…  visaṭā vitthatāti
visattikā.
<strong>Loke</strong>ti apāyaloke…pe…  āyatanaloke.
<strong>Tare loke visattikan</strong>ti loke vesā visattikā, loke vetaṃ
visattikaṃ sato tareyyaṃ uttareyyaṃ…pe…  vītivatteyyanti—  tare loke
visattikaṃ. Tenāha so brāhmaṇo— </p>
<blockquote class="gatha">
<p>
<a class="ms" id="p_25Cn_534"></a>
<a class="sc" id="340"></a>
“Tañcāhaṃ abhinandāmi,<br>
mahesi santimuttamaṃ;<br>
Yaṃ viditvā sato caraṃ,<br>
tare loke visattikan”ti.<br>
</p>
<p>
<a class="msdiv" id="msdiv37"></a>
<a class="ms" id="p_25Cn_535"></a>
<a class="sc" id="341"></a>
<strong>Yaṃ kiñci sampajānāsi,
<span class="gathaQuote">(dhotakāti bhagavā)</span></strong><br>
<strong>Uddhaṃ adho tiriyañcāpi majjhe;</strong>
<br>
<strong>Etaṃ viditvā saṅgoti loke,</strong>
<br>
<strong>Bhavābhavāya mākāsi taṇhaṃ.</strong>
(8)<br>
</p>
</blockquote>
<p>
<a class="ms" id="p_25Cn_536"></a><a class="sc" id="342"></a><strong>Yaṃ kiñci
sampajānāsī</strong>ti yaṃ kiñci sampajānāsi ājānāsi paṭivijānāsi
paṭivijjhasīti—  yaṃ kiñci sampajānāsi.
<strong>Dhotakāti bhagavā</strong>ti.
<strong>Dhotakā</strong>ti bhagavā taṃ brāhmaṇaṃ nāmena ālapati.
<strong>Bhagavā</strong>ti gāravādhivacanametaṃ…pe…  sacchikā paññatti, yadidaṃ
bhagavāti—  dhotakāti bhagavā.</p>
<p>
<a class="ms" id="p_25Cn_537"></a><a class="sc" id="343"></a><strong>Uddhaṃ
adho tiriyañcāpi majjhe</strong>ti.
<strong>Uddhan</strong>ti anāgataṃ;
<strong>adho</strong>ti atītaṃ;
<strong>tiriyañcāpi majjhe</strong>ti paccuppannaṃ.
<strong>Uddhan</strong>ti devaloko;
<strong>adho</strong>ti apāyaloko;
<strong>tiriyañcāpi majjhe</strong>ti manussaloko. Atha vā
<strong>uddhan</strong>ti kusalā dhammā;
<strong>adho</strong>ti akusalā dhammā;
<strong>tiriyañcāpi majjhe</strong>ti abyākatā dhammā.
<strong>Uddhan</strong>ti arūpadhātu;
<strong>adho</strong>ti kāmadhātu;
<strong>tiriyañcāpi majjhe</strong>ti rūpadhātu.
<strong>Uddhan</strong>ti sukhā vedanā;
<strong>adho</strong>ti dukkhā vedanā;
<strong>tiriyañcāpi majjhe</strong>ti adukkhamasukhā vedanā.
<strong>Uddhan</strong>ti uddhaṃ pādatalā;
<strong>adho</strong>ti adho kesamatthakā;
<strong>tiriyañcāpi majjhe</strong>ti vemajjheti—  uddhaṃ adho tiriyañcāpi
majjhe.</p>
<p>
<a class="ms" id="p_25Cn_538"></a><a class="sc" id="344"></a><strong>Etaṃ
viditvā saṅgoti loke</strong>ti saṅgo eso lagganaṃ etaṃ bandhanaṃ etaṃ
palibodho esoti ñatvā jānitvā tulayitvā tīrayitvā vibhāvayitvā vibhūtaṃ
katvāti—  etaṃ viditvā saṅgoti loke.</p>
<p>
<a class="ms" id="p_25Cn_539"></a><a class="sc" id="345"></a><strong>Bhavābhavāya
mākāsi taṇhan</strong>ti.
<strong>Taṇhā</strong>ti rūpataṇhā saddataṇhā…pe…  dhammataṇhā.
<strong>Bhavābhavāyā</strong>ti bhavābhavāya kammabhavāya punabbhavāya
kāmabhavāya, kammabhavāya kāmabhavāya punabbhavāya rūpabhavāya, kammabhavāya
rūpabhavāya punabbhavāya arūpabhavāya, kammabhavāya arūpabhavāya punabbhavāya
punappunabbhavāya, punappunagatiyā punappunaupapattiyā punappunapaṭisandhiyā
punappunaattabhāvābhinibbattiyā taṇhaṃ mākāsi mā janesi mā sañjanesi mā
nibbattesi mābhinibbattesi, pajaha vinodehi byantīkarohi anabhāvaṃ gamehīti—
bhavābhavāya mākāsi taṇhanti. Tenāha bhagavā— </p>
<blockquote class="gatha">
<p>
<a class="ms" id="p_25Cn_540"></a>
<a class="sc" id="346"></a>
“Yaṃ kiñci sampajānāsi,
<span class="gathaQuote">(dhotakāti bhagavā)</span><br>
Uddhaṃ adho tiriyañcāpi majjhe;<br>
Etaṃ viditvā saṅgoti loke,<br>
Bhavābhavāya mākāsi taṇhan”ti.<br>
</p>
</blockquote>
<p>
<a class="ms" id="p_25Cn_541"></a><a class="sc" id="347"></a>Saha
gāthāpariyosānā…pe…  satthā me, bhante bhagavā, sāvakohamasmīti.</p>
<p class="endsutta">
<a class="ms" id="p_25Cn_542"></a>
<a class="sc" id="348"></a>
Dhotakamāṇavapucchāniddeso pañcamo.</p>
<h2> Upasīvamāṇavapucchāniddesa</h2>
<blockquote class="gatha">
<p>
<a class="msdiv" id="msdiv38"></a>
<a class="ms" id="p_25Cn_543"></a>
<a class="sc" id="349"></a>
<strong>Eko ahaṃ sakka mahantamoghaṃ,
<span class="gathaQuote">(iccāyasmā upasīvo)</span></strong><br>
<strong>Anissito no visahāmi tārituṃ;</strong>
<br>
<strong>Ārammaṇaṃ brūhi samantacakkhu,</strong>
<br>
<strong>Yaṃ nissito oghamimaṃ tareyyaṃ.</strong>
(1)<br>
</p>
</blockquote>
<p>
<a class="ms" id="p_25Cn_544"></a><a class="sc" id="350"></a><strong>Eko ahaṃ
sakka mahantamoghan</strong>ti.
<strong>Eko</strong>ti puggalo vā me dutiyo natthi, dhammo vā me dutiyo natthi,
yaṃ vā puggalaṃ nissāya dhammaṃ vā nissāya mahantaṃ kāmoghaṃ bhavoghaṃ
diṭṭhoghaṃ avijjoghaṃ tareyyaṃ uttareyyaṃ patareyyaṃ samatikkameyyaṃ
vītivatteyyanti.
<strong>Sakkā</strong>ti sakko. Bhagavā sakyakulā pabbajitotipi sakko. Atha vā
aḍḍho mahaddhano dhanavātipi sakko. Tassimāni dhanāni, seyyathidaṃ—
saddhādhanaṃ sīladhanaṃ hiridhanaṃ ottappadhanaṃ sutadhanaṃ cāgadhanaṃ
paññādhanaṃ satipaṭṭhānadhanaṃ…pe…  nibbānadhanaṃ. Imehi anekehi dhanaratanehi
aḍḍho mahaddhano dhanavātipi sakko. Atha vā sakko pahu visavī alamatto sūro
vīro vikkanto abhīrū achambhī anutrāsī apalāyī pahīnabhayabheravo
vigatalomahaṃsotipi sakkoti—  eko ahaṃ sakka mahantamoghaṃ.</p>
<p>
<a class="ms" id="p_25Cn_545"></a><a class="sc" id="351"></a><strong>Iccāyasmā
upasīvo</strong>ti.
<strong>Iccā</strong>ti padasandhi…pe… .
<strong>Āyasmā</strong>ti piyavacanaṃ…pe… .
<strong>Upasīvo</strong>ti tassa brāhmaṇassa nāmaṃ…pe…  abhilāpoti—  iccāyasmā
upasīvo.</p>
<p>
<a class="ms" id="p_25Cn_546"></a><a class="sc" id="352"></a><strong>Anissito
no visahāmi tāritun</strong>ti.
<strong>Anissito</strong>ti puggalaṃ vā anissito dhammaṃ vā anissito no
visahāmi na ussahāmi na sakkomi na paṭibalo mahantaṃ kāmoghaṃ bhavoghaṃ
diṭṭhoghaṃ avijjoghaṃ tarituṃ uttarituṃ patarituṃ samatikkamituṃ
vītivattitunti—  anissito no visahāmi tārituṃ.</p>
<p>
<a class="ms" id="p_25Cn_547"></a><a class="sc" id="353"></a><strong>Ārammaṇaṃ
brūhi samantacakkhū</strong>ti ārammaṇaṃ ālambaṇaṃ nissayaṃ upanissayaṃ brūhi
ācikkhāhi desehi paññapehi paṭṭhapehi vivarāhi vibhajāhi uttānīkarohi pakāsehi.
<strong>Samantacakkhū</strong>ti samantacakkhu vuccati sabbaññutañāṇaṃ. Bhagavā
tena sabbaññutañāṇena upeto samupeto upāgato samupāgato upapanno samupapanno
samannāgato.</p>
<blockquote class="gatha">
<p>
<a class="ms" id="p_25Cn_548"></a>
<a class="sc" id="354"></a>
Na tassa adiṭṭhamidhatthi kiñci,<br>
Atho aviññātamajānitabbaṃ;<br>
Sabbaṃ abhiññāsi yadatthi neyyaṃ,<br>
Tathāgato tena samantacakkhūti.<br>
</p>
</blockquote>
<p>
<a class="ms" id="p_25Cn_549"></a><a class="sc" id="355"></a>Ārammaṇaṃ brūhi
samantacakkhu.</p>
<p>
<a class="ms" id="p_25Cn_550"></a><a class="sc" id="356"></a><strong>Yaṃ
nissito oghamimaṃ tareyyan</strong>ti.
<strong>Yaṃ nissito</strong>ti yaṃ puggalaṃ vā nissito dhammaṃ vā nissito
mahantaṃ kāmoghaṃ bhavoghaṃ diṭṭhoghaṃ avijjoghaṃ tareyyaṃ uttareyyaṃ
patareyyaṃ samatikkameyyaṃ vītivatteyyanti—  yaṃ nissito oghamimaṃ tareyyaṃ.
Tenāha so brāhmaṇo— </p>
<blockquote class="gatha">
<p>
<a class="ms" id="p_25Cn_551"></a>
<a class="sc" id="357"></a>
“Eko ahaṃ sakka mahantamoghaṃ,
<span class="gathaQuote">(iccāyasmā upasīvo)</span><br>
Anissito no visahāmi tārituṃ;<br>
Ārammaṇaṃ brūhi samantacakkhu,<br>
Yaṃ nissito oghamimaṃ tareyyan”ti.<br>
</p>
<p>
<a class="msdiv" id="msdiv39"></a>
<a class="ms" id="p_25Cn_552"></a>
<a class="sc" id="358"></a>
<strong>Ākiñcaññaṃ pekkhamāno satimā,
<span class="gathaQuote">(upasīvāti bhagavā)</span></strong><br>
<strong>Natthīti nissāya tarassu oghaṃ;</strong>
<br>
<strong>Kāme pahāya virato kathāhi,</strong>
<br>
<strong>Taṇhakkhayaṃ nattamahābhipassa.</strong>
(2)<br>
</p>
</blockquote>
<p>
<a class="ms" id="p_25Cn_553"></a><a class="sc" id="359"></a><strong>Ākiñcaññaṃ
pekkhamāno satimā</strong>ti so brāhmaṇo pakatiyā ākiñcaññāyatanasamāpattiṃ
lābhīyeva nissayaṃ na jānāti—  “ayaṃ me nissayo”ti. Tassa bhagavā nissayañca
ācikkhati uttariñca niyyānapathaṃ. Ākiñcaññāyatanasamāpattiṃ sato samāpajjitvā
tato vuṭṭhahitvā tattha jāte cittacetasike dhamme aniccato pekkhamāno,
dukkhato…pe…  rogato…  gaṇḍato…  sallato…  aghato…  ābādhato…  parato…
palokato…  ītito…  upaddavato…  bhayato…  upasaggato…  calato…  pabhaṅguto…
addhuvato…  atāṇato…  aleṇato…  asaraṇato…  asaraṇībhūtato…  rittato…
tucchato…  suññato…  anattato…  ādīnavato…  vipariṇāmadhammato…  asārakato…
aghamūlato…  bhavato…  vibhavato…  sāsavato…  saṅkhatato…  mārāmisato…
jātidhammato…  jarādhammato…  byādhidhammato…  maraṇadhammato…
sokaparidevadukkhadomanassupāyāsadhammato…  samudayadhammato…  atthaṅgamato…
assādato…  ādīnavato…  nissaraṇato pekkhamāno dakkhamāno olokayamāno
nijjhāyamāno upaparikkhamāno.</p>
<p>
<a class="ms" id="p_25Cn_554"></a><a class="sc" id="360"></a><strong>Satimā</strong>ti
yā sati anussati paṭissati…pe…  sammāsati—  ayaṃ vuccati sati. Imāya satiyā
upeto hoti…pe…  samannāgato, so vuccati satimāti—  ākiñcaññaṃ pekkhamāno
satimā.</p>
<p>
<a class="ms" id="p_25Cn_555"></a><a class="sc" id="361"></a><strong>Upasīvāti
bhagavā</strong>ti.
<strong>Upasīvā</strong>ti bhagavā taṃ brāhmaṇaṃ nāmena ālapati.
<strong>Bhagavā</strong>ti gāravādhivacanametaṃ…pe…  sacchikā paññatti, yadidaṃ
bhagavāti—  upasīvāti bhagavā.</p>
<p>
<a class="ms" id="p_25Cn_556"></a><a class="sc" id="362"></a><strong>Natthīti
nissāya tarassu oghan</strong>ti natthi kiñcīti ākiñcaññāyatanasamāpatti.
Kiṃkāraṇā natthi kiñcīti ākiñcaññāyatanasamāpatti? Viññāṇañcāyatanasamāpattiṃ
sato samāpajjitvā tato vuṭṭhahitvā taññeva viññāṇaṃ abhāveti, vibhāveti,
antaradhāpeti, natthi kiñcīti passati. Taṃkāraṇā natthi kiñcīti
ākiñcaññāyatanasamāpattiṃ nissāya upanissāya ālambaṇaṃ karitvā kāmoghaṃ
bhavoghaṃ diṭṭhoghaṃ avijjoghaṃ tarassu uttarassu patarassu samatikkamassu
vītivattassūti—  natthīti nissāya tarassu oghaṃ.</p>
<p>
<a class="ms" id="p_25Cn_557"></a><a class="sc" id="363"></a><strong>Kāme
pahāya virato kathāhī</strong>ti.
<strong>Kāmā</strong>ti uddānato dve kāmā—  vatthukāmā ca kilesakāmā ca…pe…
ime vuccanti vatthukāmā…pe…  ime vuccanti kilesakāmā.
<strong>Kāme pahāyā</strong>ti vatthukāme parijānitvā kilesakāme pahāya
pajahitvā vinodetvā byantīkaritvā anabhāvaṃ gametvāti—  kāme pahāya.
<strong>Virato kathāhī</strong>ti kathaṃkathā vuccati vicikicchā. Dukkhe
kaṅkhā…pe…  chambhitattaṃ cittassa manovilekho kathaṃkathāya ārato virato
paṭivirato nikkhanto nissaṭo vippamutto visaññutto vimariyādikatena cetasā
viharatīti—  evampi virato kathāhi…pe…  atha vā dvattiṃsāya tiracchānakathāya
ārato virato paṭivirato nikkhanto nissaṭo vippamutto visaññutto
vimariyādikatena cetasā viharatīti evampi virato kathāhīti—  kāme pahāya virato
kathāhi.</p>
<p>
<a class="ms" id="p_25Cn_558"></a><a class="sc" id="364"></a><strong>Taṇhakkhayaṃ
nattamahābhipassā</strong>ti.
<strong>Taṇhā</strong>ti rūpataṇhā…pe…  dhammataṇhā.
<strong>Nattaṃ</strong> vuccati ratti.
<strong>Aho</strong>ti divaso. Rattiñca divā ca taṇhakkhayaṃ rāgakkhayaṃ
dosakkhayaṃ mohakkhayaṃ gatikkhayaṃ upapattikkhayaṃ paṭisandhikkhayaṃ
bhavakkhayaṃ saṃsārakkhayaṃ vaṭṭakkhayaṃ passa abhipassa dakkha olokaya
nijjhāya upaparikkhāti—  taṇhakkhayaṃ nattamahābhipassa. Tenāha bhagavā— </p>
<blockquote class="gatha">
<p>
<a class="ms" id="p_25Cn_559"></a>
<a class="sc" id="365"></a>
“Ākiñcaññaṃ pekkhamāno satimā,
<span class="gathaQuote">(upasīvāti bhagavā)</span><br>
Natthīti nissāya tarassu oghaṃ;<br>
Kāme pahāya virato kathāhi,<br>
Taṇhakkhayaṃ nattamahābhipassā”ti.<br>
</p>
<p>
<a class="msdiv" id="msdiv40"></a>
<a class="ms" id="p_25Cn_560"></a>
<a class="sc" id="366"></a>
<strong>Sabbesu kāmesu yo vītarāgo,
<span class="gathaQuote">(iccāyasmā upasīvo)</span></strong><br>
<strong>Ākiñcaññaṃ nissito hitvā maññaṃ;</strong>
<br>
<strong>Saññāvimokkhe paramedhimutto,</strong>
<br>
<strong>Tiṭṭhe nu so tattha anānuyāyī.</strong>
(3)<br>
</p>
</blockquote>
<p>
<a class="ms" id="p_25Cn_561"></a><a class="sc" id="367"></a><strong>Sabbesu
kāmesu yo vītarāgo</strong>ti.
<strong>Sabbesū</strong>ti sabbena sabbaṃ sabbathā sabbaṃ asesaṃ nissesaṃ
pariyādiyanavacanametaṃ sabbesūti.
<strong>Kāmesū</strong>ti
<strong>kāmā</strong>ti uddānato dve kāmā—  vatthukāmā ca kilesakāmā ca…pe…
ime vuccanti vatthukāmā…pe…  ime vuccanti kilesakāmā. Sabbesu kāmesu yo
vītarāgoti. Sabbesu kāmesu yo vītarāgo vigatarāgo cattarāgo vantarāgo muttarāgo
pahīnarāgo paṭinissaṭṭharāgo vikkhambhanatoti—  sabbesu kāmesu yo vītarāgo.
</p>
<p>
<a class="ms" id="p_25Cn_562"></a><a class="sc" id="368"></a><strong>Iccāyasmā
upasīvo</strong>ti.
<strong>Iccā</strong>ti padasandhi…pe… .
<strong>Āyasmā</strong>ti piyavacanaṃ…pe… .
<strong>Upasīvo</strong>ti tassa brāhmaṇassa nāmaṃ…pe…  abhilāpoti—  iccāyasmā
upasīvo.</p>
<p>
<a class="ms" id="p_25Cn_563"></a><a class="sc" id="369"></a><strong>Ākiñcaññaṃ
nissito hitvā maññan</strong>ti. Heṭṭhimā cha samāpattiyo hitvā cajitvā
pariccajitvā atikkamitvā samatikkamitvā vītivattitvā ākiñcaññāyatanasamāpattiṃ
nissito allīno upagato samupagato ajjhosito adhimuttoti—  ākiñcaññaṃ nissito
hitvā maññaṃ.</p>
<p>
<a class="ms" id="p_25Cn_564"></a><a class="sc" id="370"></a><strong>Saññāvimokkhe
paramedhimutto</strong>ti saññāvimokkhā vuccanti satta saññāsamāpattiyo. Tāsaṃ
saññāsamāpattīnaṃ ākiñcaññāyatanasamāpattivimokkho aggo ca seṭṭho ca viseṭṭho
ca pāmokkho ca uttamo ca pavaro ca, parame agge seṭṭhe viseṭṭhe pāmokkhe uttame
pavare adhimuttivimokkhena adhimutto tatrādhimutto tadadhimutto taccarito
tabbahulo taggaruko tanninno tappoṇo tappabbhāro tadadhimutto tadadhipateyyoti—
saññāvimokkhe paramedhimutto.</p>
<p>
<a class="ms" id="p_25Cn_565"></a><a class="sc" id="371"></a><strong>Tiṭṭhe nu
so tattha anānuyāyī</strong>ti.
<strong>Tiṭṭhe nū</strong>ti saṃsayapucchā vimatipucchā dveḷhakapucchā
anekaṃsapucchā, “evaṃ nu kho, nanu kho, kiṃ nu kho, kathaṃ nu kho”ti—  tiṭṭhe
nu.
<strong>Tatthā</strong>ti ākiñcaññāyatane.
<strong>Anānuyāyī</strong>ti anānuyāyī aviccamāno avigacchamāno
anantaradhāyamāno aparihāyamāno…pe… . Atha vā arajjamāno adussamāno amuyhamāno
akilissamānoti—  tiṭṭhe nu so tattha anānuyāyī. Tenāha so brāhmaṇo— </p>
<blockquote class="gatha">
<p>
<a class="ms" id="p_25Cn_566"></a>
<a class="sc" id="372"></a>
“Sabbesu kāmesu yo vītarāgo,
<span class="gathaQuote">(iccāyasmā upasīvo)</span><br>
Ākiñcaññaṃ nissito hitvā maññaṃ;<br>
Saññāvimokkhe paramedhimutto,<br>
Tiṭṭhe nu so tattha anānuyāyī”ti.<br>
</p>
<p>
<a class="msdiv" id="msdiv41"></a>
<a class="ms" id="p_25Cn_567"></a>
<a class="sc" id="373"></a>
<strong>Sabbesu kāmesu yo vītarāgo,
<span class="gathaQuote">(upasīvāti bhagavā)</span></strong><br>
<strong>Ākiñcaññaṃ nissito hitvā maññaṃ;</strong>
<br>
<strong>Saññāvimokkhe paramedhimutto,</strong>
<br>
<strong>Tiṭṭheyya so tattha anānuyāyī.</strong>
(4)<br>
</p>
</blockquote>
<p>
<a class="ms" id="p_25Cn_568"></a><a class="sc" id="374"></a><strong>Sabbesu
kāmesu yo vītarāgo</strong>ti.
<strong>Sabbesū</strong>ti sabbena sabbaṃ sabbathā sabbaṃ asesaṃ nissesaṃ
pariyādiyanavacanametaṃ sabbesūti.
<strong>Kāmesū</strong>ti
<strong>kāmā</strong>ti uddānato dve kāmā—  vatthukāmā ca kilesakāmā ca…pe…
ime vuccanti vatthukāmā…pe…  ime vuccanti kilesakāmā.
<strong>Sabbesu kāmesu yo vītarāgo</strong>ti sabbesu kāmesu yo vītarāgo…pe…
paṭinissaṭṭharāgo vikkhambhanatoti—  sabbesu kāmesu yo vītarāgo.</p>
<p>
<a class="ms" id="p_25Cn_569"></a><a class="sc" id="375"></a><strong>Upasīvāti
bhagavā</strong>ti.
<strong>Upasīvā</strong>ti bhagavā taṃ brāhmaṇaṃ nāmena ālapati.
<strong>Bhagavā</strong>ti gāravādhivacanametaṃ…pe…  sacchikā paññatti, yadidaṃ
bhagavāti—  upasīvāti bhagavā.</p>
<p>
<a class="ms" id="p_25Cn_570"></a><a class="sc" id="376"></a><strong>Ākiñcaññaṃ
nissito hitvā maññan</strong>ti. Heṭṭhimā cha samāpattiyo hitvā cajitvā
pariccajitvā atikkamitvā samatikkamitvā vītivattitvā ākiñcaññāyatanasamāpattiṃ
nissito allīno upagato samupagato ajjhosito adhimuttoti—  ākiñcaññaṃ nissito
hitvā maññaṃ.</p>
<p>
<a class="ms" id="p_25Cn_571"></a><a class="sc" id="377"></a><strong>Saññāvimokkhe
paramedhimutto</strong>ti saññāvimokkhā vuccanti satta saññāsamāpattiyo. Tāsaṃ
saññāsamāpattīnaṃ ākiñcaññāyatanasamāpattivimokkho aggo ca seṭṭho ca viseṭṭho
ca pāmokkho ca uttamo ca pavaro ca, parame agge seṭṭhe viseṭṭhe pāmokkhe uttame
pavare adhimuttivimokkhena adhimutto tatrādhimutto tadadhimutto…pe…
tadadhipateyyoti—  saññāvimokkhe paramedhimutto.</p>
<p>
<a class="ms" id="p_25Cn_572"></a><a class="sc" id="378"></a><strong>Tiṭṭheyya
so tattha anānuyāyī</strong>ti.
<strong>Tiṭṭheyyā</strong>ti tiṭṭheyya saṭṭhikappasahassāni.
<strong>Tatthā</strong>ti ākiñcaññāyatane.
<strong>Anānuyāyī</strong>ti anānuyāyī aviccamāno avigacchamāno
anantaradhāyamāno aparihāyamāno. Atha vā arajjamāno adussamāno amuyhamāno
akilissamānoti—  tiṭṭheyya so tattha anānuyāyī. Tenāha bhagavā— </p>
<blockquote class="gatha">
<p>
<a class="ms" id="p_25Cn_573"></a>
<a class="sc" id="379"></a>
“Sabbesu kāmesu yo vītarāgo,
<span class="gathaQuote">(upasīvāti bhagavā)</span><br>
Ākiñcaññaṃ nissito hitvā maññaṃ;<br>
Saññāvimokkhe paramedhimutto,<br>
Tiṭṭheyya so tattha anānuyāyī”ti.<br>
</p>
<p>
<a class="msdiv" id="msdiv42"></a>
<a class="ms" id="p_25Cn_574"></a>
<a class="sc" id="380"></a>
<strong>Tiṭṭhe ce so tattha anānuyāyī,</strong>
<br>
<strong>Pūgampi vassāni samantacakkhu;</strong>
<br>
<strong>Tattheva so sītisiyā vimutto,</strong>
<br>
<strong>Cavetha viññāṇaṃ tathāvidhassa.</strong>
(5)<br>
</p>
</blockquote>
<p>
<a class="ms" id="p_25Cn_575"></a><a class="sc" id="381"></a><strong>Tiṭṭhe ce
so tattha anānuyāyī</strong>ti sace so tiṭṭheyya saṭṭhikappasahassāni.
<strong>Tatthā</strong>ti ākiñcaññāyatane.
<strong>Anānuyāyī</strong>ti anānuyāyī aviccamāno avigacchamāno
anantaradhāyamāno aparihāyamāno. Atha vā arajjamāno adussamāno amuyhamāno
akilissamānoti—  tiṭṭhe ce so tattha anānuyāyī.</p>
<p>
<a class="ms" id="p_25Cn_576"></a><a class="sc" id="382"></a><strong>Pūgampi
vassāni samantacakkhū</strong>ti.
<strong>Pūgampi vassānī</strong>ti pūgampi vassāni bahūni vassāni bahūni
vassasatāni bahūni vassasahassāni bahūni vassasatasahassāni bahūni kappāni
bahūni kappasatāni bahūni kappasahassāni bahūni kappasatasahassāni.
<strong>Samantacakkhū</strong>ti samantacakkhu vuccati sabbaññutañāṇaṃ…pe…
tathāgato tena samantacakkhūti—  pūgampi vassāni samantacakkhu.</p>
<p>
<a class="ms" id="p_25Cn_577"></a><a class="sc" id="383"></a><strong>Tattheva
so sītisiyā vimutto, cavetha viññāṇaṃ tathāvidhassā</strong>ti tattheva so
sītibhāvamanuppatto nicco dhuvo sassato avipariṇāmadhammo sassatisamaṃ tatheva
tiṭṭheyya. Atha vā tassa viññāṇaṃ caveyya ucchijjeyya nasseyya vinasseyya na
bhaveyyāti punabbhavapaṭisandhiviññāṇaṃ nibbatteyya kāmadhātuyā vā rūpadhātuyā
vā arūpadhātuyā vāti ākiñcaññāyatanaṃ samāpannassa sassatañca ucchedañca
pucchati. Udāhu tattheva anupādisesāya nibbānadhātuyā parinibbāyeyya. Atha vā
tassa viññāṇaṃ caveyya puna paṭisandhiviññāṇaṃ nibbatteyya kāmadhātuyā vā
rūpadhātuyā vā arūpadhātuyā vāti, ākiñcaññāyatanaṃ upapannassa parinibbānañca
paṭisandhiñca pucchati.
<strong>Tathāvidhassā</strong>ti tathāvidhassa tādisassa tassaṇṭhitassa
tappakārassa tappaṭibhāgassa ākiñcaññāyatanaṃ upapannassāti—  tattheva so
sītisiyā vimutto, cavetha viññāṇaṃ tathāvidhassa. Tenāha so brāhmaṇo— </p>
<blockquote class="gatha">
<p>
<a class="ms" id="p_25Cn_578"></a>
<a class="sc" id="384"></a>
“Tiṭṭhe ce so tattha anānuyāyī,<br>
Pūgampi vassāni samantacakkhu;<br>
Tattheva so sītisiyā vimutto,<br>
Cavetha viññāṇaṃ tathāvidhassā”ti.<br>
</p>
<p>
<a class="msdiv" id="msdiv43"></a>
<a class="ms" id="p_25Cn_579"></a>
<a class="sc" id="385"></a>
<strong>Acci yathā vātavegena khittā,
<span class="gathaQuote">(upasīvāti bhagavā)</span></strong><br>
<strong>Atthaṃ paleti na upeti saṅkhaṃ;</strong>
<br>
<strong>Evaṃ munī nāmakāyā vimutto,</strong>
<br>
<strong>Atthaṃ paleti na upeti saṅkhaṃ.</strong>
(6)<br>
</p>
</blockquote>
<p>
<a class="ms" id="p_25Cn_580"></a><a class="sc" id="386"></a><strong>Acci yathā
vātavegena khittā</strong>ti acci vuccati jālasikhā.
<strong>Vātā</strong>ti puratthimā vātā pacchimā vātā uttarā vātā dakkhiṇā vātā
sarajā vātā arajā vātā sītā vātā uṇhā vātā parittā vātā adhimattā vātā
verambhavātā pakkhavātā supaṇṇavātā tālapaṇṇavātā vidhūpanavātā.
<strong>Vātavegena khittā</strong>ti vātavegena khittā ukkhittā nunnā paṇunnā
khambhitā vikkhambhitāti—  acci yathā vātavegena khittā.
<strong>Upasīvāti bhagavā</strong>ti.
<strong>Upasīvā</strong>ti bhagavā taṃ brāhmaṇaṃ nāmena ālapati.
<strong>Bhagavā</strong>ti gāravādhivacanametaṃ…pe…  sacchikā paññatti, yadidaṃ
bhagavāti—  upasīvāti bhagavā.</p>
<p>
<a class="ms" id="p_25Cn_581"></a><a class="sc" id="387"></a><strong>Atthaṃ
paleti na upeti saṅkhan</strong>ti.
<strong>Atthaṃ paletī</strong>ti atthaṃ paleti, atthaṃ gameti, atthaṃ gacchati
nirujjhati vūpasamati paṭippassambhati.
<strong>Na upeti saṅkhan</strong>ti saṅkhaṃ na upeti, uddesaṃ na upeti, gaṇanaṃ
na upeti, paṇṇattiṃ na upeti, “puratthimaṃ vā disaṃ gatā, pacchimaṃ vā disaṃ
gatā, uttaraṃ vā disaṃ gatā, dakkhiṇaṃ vā disaṃ gatā uddhaṃ vā gatā, adho vā
gatā, tiriyaṃ vā gatā, vidisaṃ vā gatā”ti, so hetu natthi, paccayo natthi,
kāraṇaṃ natthi, yena saṅkhaṃ gaccheyyāti—  atthaṃ paleti na upeti saṅkhaṃ.</p>
<p>
<a class="ms" id="p_25Cn_582"></a><a class="sc" id="388"></a><strong>Evaṃ munī
nāmakāyā vimutto</strong>ti.
<strong>Evan</strong>ti opammasampaṭipādanaṃ.
<strong>Munī</strong>ti monaṃ vuccati ñāṇaṃ…pe…  saṅgajālamaticca so muni.
<strong>Nāmakāyā vimutto</strong>ti so muni pakatiyā pubbeva rūpakāyā vimutto.
Tadaṅgaṃ samatikkamā vikkhambhanappahānena pahīno. Tassa munino bhavantaṃ
āgamma cattāro ariyamaggā paṭiladdhā honti. Catunnaṃ ariyamaggānaṃ
paṭiladdhattā nāmakāyo ca rūpakāyo ca pariññātā honti. Nāmakāyassa ca
rūpakāyassa ca pariññātattā nāmakāyā ca rūpakāyā ca mutto vimutto suvimutto
accantaanupādāvimokkhenāti—  evaṃ munī nāmakāyā vimutto.</p>
<p>
<a class="ms" id="p_25Cn_583"></a><a class="sc" id="389"></a><strong>Atthaṃ
paleti na upeti saṅkhan</strong>ti.
<strong>Atthaṃ paletī</strong>ti anupādisesāya nibbānadhātuyā parinibbāyati.
<strong>Na upeti saṅkhan</strong>ti anupādisesāya nibbānadhātuyā parinibbuto
saṅkhaṃ na upeti, uddesaṃ na upeti, gaṇanaṃ na upeti, paṇṇattiṃ na upeti—
khattiyoti vā brāhmaṇoti vā vessoti vā suddoti vā gahaṭṭhoti vā pabbajitoti vā
devoti vā manussoti vā rūpīti vā arūpīti vā saññīti vā asaññīti vā
nevasaññīnāsaññīti vā. So hetu natthi paccayo natthi kāraṇaṃ natthi yena
saṅkhaṃ gaccheyyāti—  atthaṃ paleti na upeti saṅkhaṃ. Tenāha bhagavā— </p>
<blockquote class="gatha">
<p>
<a class="ms" id="p_25Cn_584"></a>
<a class="sc" id="390"></a>
“Acci yathā vātavegena khittā,
<span class="gathaQuote">(upasīvāti bhagavā)</span><br>
Atthaṃ paleti na upeti saṅkhaṃ;<br>
Evaṃ munī nāmakāyā vimutto,<br>
Atthaṃ paleti na upeti saṅkhan”ti.<br>
</p>
<p>
<a class="msdiv" id="msdiv44"></a>
<a class="ms" id="p_25Cn_585"></a>
<a class="sc" id="391"></a>
<strong>Atthaṅgato so uda vā so natthi,</strong>
<br>
<strong>Udāhu ve sassatiyā arogo;</strong>
<br>
<strong>Taṃ me munī sādhu viyākarohi,</strong>
<br>
<strong>Tathā hi te vidito esa dhammo.</strong>
(7)<br>
</p>
</blockquote>
<p>
<a class="ms" id="p_25Cn_586"></a><a class="sc" id="392"></a><strong>Atthaṅgato
so uda vā so natthī</strong>ti so atthaṅgato udāhu natthi so niruddho ucchinno
vinaṭṭhoti—  atthaṅgato so uda vā so natthi.</p>
<p>
<a class="ms" id="p_25Cn_587"></a><a class="sc" id="393"></a><strong>Udāhu ve
sassatiyā arogo</strong>ti udāhu nicco dhuvo sassato avipariṇāmadhammo
sassatisamaṃ tatheva tiṭṭheyyāti—  udāhu ve sassatiyā arogo.</p>
<p>
<a class="ms" id="p_25Cn_588"></a><a class="sc" id="394"></a><strong>Taṃ me
munī sādhu viyākarohī</strong>ti.
<strong>Tan</strong>ti yaṃ pucchāmi yaṃ yācāmi yaṃ ajjhesāmi yaṃ pasādemi.
<strong>Munī</strong>ti monaṃ vuccati ñāṇaṃ…pe…  saṅgajālamaticca so muni.
<strong>Sādhu viyākarohī</strong>ti sādhu ācikkhāhi desehi paññapehi paṭṭhapehi
vivarāhi vibhajāhi uttānīkarohi pakāsehīti—  taṃ me munī sādhu viyākarohi.</p>
<p>
<a class="ms" id="p_25Cn_589"></a><a class="sc" id="395"></a><strong>Tathā hi
te vidito esa dhammo</strong>ti tathā hi te vidito tulito tīrito vibhūto
vibhāvito esa dhammoti—  tathā hi te vidito esa dhammo. Tenāha so brāhmaṇo—
</p>
<blockquote class="gatha">
<p>
<a class="ms" id="p_25Cn_590"></a>
<a class="sc" id="396"></a>
“Atthaṅgato so uda vā so natthi,<br>
Udāhu ve sassatiyā arogo;<br>
Taṃ me munī sādhu viyākarohi,<br>
Tathā hi te vidito esa dhammo”ti.<br>
</p>
<p>
<a class="msdiv" id="msdiv45"></a>
<a class="ms" id="p_25Cn_591"></a>
<a class="sc" id="397"></a>
<strong>Atthaṅgatassa na pamāṇamatthi,
<span class="gathaQuote">(upasīvāti bhagavā)</span></strong><br>
<strong>Yena naṃ vajjuṃ taṃ tassa natthi;</strong>
<br>
<strong>Sabbesu dhammesu samūhatesu,</strong>
<br>
<strong>Samūhatā vādapathāpi sabbe.</strong>
(8)<br>
</p>
</blockquote>
<p>
<a class="ms" id="p_25Cn_592"></a><a class="sc" id="398"></a><strong>Atthaṅgatassa
na pamāṇamatthī</strong>ti atthaṅgatassa anupādisesāya nibbānadhātuyā
parinibbutassa rūpapamāṇaṃ natthi, vedanāpamāṇaṃ natthi, saññāpamāṇaṃ natthi,
saṅkhārapamāṇaṃ natthi, viññāṇapamāṇaṃ natthi, na atthi na saṃvijjati
nupalabbhati pahīnaṃ samucchinnaṃ vūpasantaṃ paṭippassaddhaṃ abhabbuppattikaṃ
ñāṇagginā daḍḍhanti—  atthaṅgatassa na pamāṇamatthi.
<strong>Upasīvāti bhagavā</strong>ti
<strong>upasīvā</strong>ti bhagavā taṃ brāhmaṇaṃ nāmena ālapati.
<strong>Bhagavā</strong>ti gāravādhivacanametaṃ…pe…  sacchikā paññatti, yadidaṃ
bhagavāti—  upasīvāti bhagavā.</p>
<p>
<a class="ms" id="p_25Cn_593"></a><a class="sc" id="399"></a><strong>Yena naṃ
vajjuṃ taṃ tassa natthī</strong>ti yena taṃ rāgena vadeyyuṃ, yena dosena
vadeyyuṃ, yena mohena vadeyyuṃ, yena mānena vadeyyuṃ, yāya diṭṭhiyā vadeyyuṃ,
yena uddhaccena vadeyyuṃ, yāya vicikicchāya vadeyyuṃ, yehi anusayehi vadeyyuṃ—
rattoti vā duṭṭhoti vā mūḷhoti vā vinibaddhoti vā parāmaṭṭhoti vā
vikkhepagatoti vā aniṭṭhaṅgatoti vā thāmagatoti vā, te abhisaṅkhārā pahīnā.
Abhisaṅkhārānaṃ pahīnattā gatiyā yena taṃ vadeyyuṃ—  nerayikoti vā
tiracchānayonikoti vā pettivisayikoti vā manussoti vā devoti vā rūpīti vā
arūpīti vā saññīti vā asaññīti vā nevasaññīnāsaññīti vā, so hetu natthi paccayo
natthi kāraṇaṃ natthi yena vadeyyuṃ katheyyuṃ bhaṇeyyuṃ dīpeyyuṃ vohareyyunti—
yena naṃ vajjuṃ taṃ tassa natthi.</p>
<p>
<a class="ms" id="p_25Cn_594"></a><a class="sc" id="400"></a><strong>Sabbesu
dhammesu samūhatesū</strong>ti sabbesu dhammesu sabbesu khandhesu sabbesu
āyatanesu sabbāsu dhātūsu sabbāsu gatīsu sabbāsu upapattīsu sabbāsu
paṭisandhīsu sabbesu bhavesu sabbesu saṃsāresu sabbesu vaṭṭesu ūhatesu
samūhatesu uddhatesu samuddhatesu uppāṭitesu samuppāṭitesu pahīnesu
samucchinnesu vūpasantesu paṭippassaddhesu abhabbuppattikesu ñāṇagginā
daḍḍhesūti—  sabbesu dhammesu samūhatesu.</p>
<p>
<a class="ms" id="p_25Cn_595"></a><a class="sc" id="401"></a><strong>Samūhatā
vādapathāpi sabbe</strong>ti vādapathā vuccanti kilesā ca khandhā ca
abhisaṅkhārā ca. Tassa vādā ca vādapathā ca adhivacanāni ca adhivacanapathā ca
nirutti ca niruttipathā ca paññatti ca paññattipathā ca ūhatā samūhatā uddhatā
samuddhatā uppāṭitā samuppāṭitā pahīnā samucchinnā vūpasantā paṭippassaddhā
abhabbuppattikā ñāṇagginā daḍḍhāti—  samūhatā vādapathāpi sabbe. Tenāha
bhagavā— </p>
<blockquote class="gatha">
<p>
<a class="ms" id="p_25Cn_596"></a>
<a class="sc" id="402"></a>
“Atthaṅgatassa na pamāṇamatthi,
<span class="gathaQuote">(upasīvāti bhagavā)</span><br>
Yena naṃ vajjuṃ taṃ tassa natthi;<br>
Sabbesu dhammesu samūhatesu,<br>
Samūhatā vādapathāpi sabbe”ti.<br>
</p>
</blockquote>
<p>
<a class="ms" id="p_25Cn_597"></a><a class="sc" id="403"></a>Saha
gāthāpariyosānā ye te brāhmaṇena saddhiṃ…pe…  pañjaliko namassamāno nisinno
hoti—  satthā me, bhante bhagavā, sāvakohamasmīti.</p>
<p class="endsutta">
<a class="ms" id="p_25Cn_598"></a>
<a class="sc" id="404"></a>
Upasīvamāṇavapucchāniddeso chaṭṭho.</p>
<h2> Nandamāṇavapucchāniddesa</h2>
<blockquote class="gatha">
<p>
<a class="msdiv" id="msdiv46"></a>
<a class="ms" id="p_25Cn_599"></a>
<a class="sc" id="405"></a>
<strong>Santi loke munayo,
<span class="gathaQuote">(iccāyasmā nando)</span></strong><br>
<strong>Janā vadanti tayidaṃ kathaṃsu;</strong>
<br>
<strong>Ñāṇūpapannaṃ muni no vadanti,</strong>
<br>
<strong>Udāhu ve jīvitenūpapannaṃ.</strong>
(1)<br>
</p>
</blockquote>
<p>
<a class="ms" id="p_25Cn_600"></a><a class="sc" id="406"></a><strong>Santi loke
munayo</strong>ti.
<strong>Santī</strong>ti santi saṃvijjanti atthi upalabbhanti.
<strong>Loke</strong>ti apāyaloke…pe…  āyatanaloke.
<strong>Munayo</strong>ti munināmakā ājīvakā nigaṇṭhā jaṭilā tāpasā. Devā loke
munayoti sañjānanti, na ca te munayoti. Santi loke munayo.
<strong>Iccāyasmā nando</strong>ti.
<strong>Iccā</strong>ti padasandhi…pe… .
<strong>Āyasmā</strong>ti piyavacanaṃ…pe… .
<strong>Nando</strong>ti tassa brāhmaṇassa nāmaṃ…pe…  abhilāpoti—  iccāyasmā
nando.</p>
<p>
<a class="ms" id="p_25Cn_601"></a><a class="sc" id="407"></a><strong>Janā
vadanti tayidaṃ kathaṃsū</strong>ti.
<strong>Janā</strong>ti khattiyā ca brāhmaṇā ca vessā ca suddā ca gahaṭṭhā ca
pabbajitā ca devā ca manussā ca.
<strong>Vadantī</strong>ti kathenti bhaṇanti dīpayanti voharanti.
<strong>Tayidaṃ kathaṃsū</strong>ti saṃsayapucchā vimatipucchā dveḷhakapucchā
anekaṃsapucchā “evaṃ nu kho, na nu kho, kiṃ nu kho, kathaṃ nu kho”ti—  janā
vadanti tayidaṃ kathaṃsu.</p>
<p>
<a class="ms" id="p_25Cn_602"></a><a class="sc" id="408"></a><strong>Ñāṇūpapannaṃ
muni no vadantī</strong>ti. Aṭṭha samāpattiñāṇena vā pañcābhiññāñāṇena vā
upetaṃ samupetaṃ upāgataṃ samupāgataṃ upapannaṃ samupapannaṃ samannāgataṃ muniṃ
vadanti kathenti bhaṇanti dīpayanti voharantīti—  ñāṇūpapannaṃ muni no
vadanti.</p>
<p>
<a class="ms" id="p_25Cn_603"></a><a class="sc" id="409"></a><strong>Udāhu ve
jīvitenūpapannan</strong>ti udāhu
anekavividhaatiparamadukkarakārikalūkhajīvitānuyogena upetaṃ samupetaṃ upāgataṃ
samupāgataṃ upapannaṃ samupapannaṃ samannāgataṃ muniṃ vadanti kathenti
bhaṇanti dīpayanti voharantīti—  udāhu ve jīvitenūpapannaṃ. Tenāha so brāhmaṇo—
</p>
<blockquote class="gatha">
<p>
<a class="ms" id="p_25Cn_604"></a>
<a class="sc" id="410"></a>
“Santi loke munayo,
<span class="gathaQuote">(iccāyasmā nando)</span><br>
Janā vadanti tayidaṃ kathaṃsu;<br>
Ñāṇūpapannaṃ muni no vadanti,<br>
Udāhu ve jīvitenūpapannan”ti.<br>
</p>
<p>
<a class="msdiv" id="msdiv47"></a>
<a class="ms" id="p_25Cn_605"></a>
<a class="sc" id="411"></a>
<strong>Na diṭṭhiyā na sutiyā na ñāṇena,</strong>
<br>
<strong>Munīdha nanda kusalā vadanti;</strong>
<br>
<strong>Visenikatvā anīghā nirāsā,</strong>
<br>
<strong>Caranti ye te munayoti brūmi.</strong>
(2)<br>
</p>
</blockquote>
<p>
<a class="ms" id="p_25Cn_606"></a><a class="sc" id="412"></a><strong>Na
diṭṭhiyā na sutiyā na ñāṇenā</strong>ti.
<strong>Na diṭṭhiyā</strong>ti na diṭṭhasuddhiyā.
<strong>Na sutiyā</strong>ti na sutasuddhiyā.
<strong>Na ñāṇenā</strong>ti napi aṭṭhasamāpattiñāṇena napi pañcābhiññāñāṇena
napi micchāñāṇenāti—  na diṭṭhiyā na sutiyā na ñāṇena.</p>
<p>
<a class="ms" id="p_25Cn_607"></a><a class="sc" id="413"></a><strong>Munīdha
nanda kusalā vadantī</strong>ti.
<strong>Kusalā</strong>ti ye te khandhakusalā dhātukusalā āyatanakusalā
paṭiccasamuppādakusalā satipaṭṭhānakusalā sammappadhānakusalā iddhipādakusalā
indriyakusalā balakusalā bojjhaṅgakusalā maggakusalā phalakusalā nibbānakusalā
diṭṭhasuddhiyā vā sutasuddhiyā vā aṭṭhasamāpattiñāṇena vā pañcābhiññāñāṇena vā
micchāñāṇena vā diṭṭhena vā sutena vā upetaṃ samupetaṃ upāgataṃ samupāgataṃ
upapannaṃ samupapannaṃ samannāgataṃ muniṃ na vadanti na kathenti na bhaṇanti na
dīpayanti na voharantīti—  munīdha nanda kusalā vadanti.</p>
<p>
<a class="ms" id="p_25Cn_608"></a><a class="sc" id="414"></a><strong>Visenikatvā
anīghā nirāsā, caranti ye te munayoti brūmī</strong>ti
<strong>senā</strong> vuccati mārasenā, kāyaduccaritaṃ mārasenā, vacīduccaritaṃ
mārasenā, manoduccaritaṃ mārasenā, rāgo mārasenā, doso mārasenā, moho
mārasenā, kodho…pe…  upanāho…  makkho…  paḷāso…  issā…  macchariyaṃ…  māyā…
sāṭheyyaṃ…  thambho…  sārambho…  māno…  atimāno…  mado…  pamādo…  sabbe kilesā
sabbe duccaritā sabbe darathā sabbe pariḷāhā sabbe santāpā
sabbākusalābhisaṅkhārā mārasenā. Vuttañhetaṃ bhagavatā— </p>
<blockquote class="gatha">
<p>
<a class="ms" id="p_25Cn_609"></a>
<a class="sc" id="415"></a>
“Kāmā te paṭhamā senā,<br>
dutiyā arati vuccati;<br>
Tatiyā khuppipāsā te,<br>
catutthī taṇhā pavuccati.<br>
</p>
<p>
<a class="ms" id="p_25Cn_610"></a>
<a class="sc" id="416"></a>
Pañcamaṃ thinamiddhaṃ te,<br>
Chaṭṭhā bhīrū pavuccati;<br>
Sattamī vicikicchā te,<br>
Makkho thambho te aṭṭhamo;<br>
Lābho siloko sakkāro,<br>
Micchāladdho ca yo yaso.<br>
</p>
<p>
<a class="ms" id="p_25Cn_611"></a>
<a class="sc" id="417"></a>
Yo cattānaṃ samukkaṃse,<br>
pare ca avajānati;<br>
Esā namuci te senā,<br>
kaṇhassābhippahārinī;<br>
Na naṃ asūro jināti,<br>
jetvā ca labhate sukhan”ti.<br>
</p>
</blockquote>
<p>
<a class="ms" id="p_25Cn_612"></a><a class="sc" id="418"></a>Yato catūhi
ariyamaggehi sabbā ca mārasenā sabbe ca paṭisenikarā kilesā jitā ca parājitā ca
bhaggā vippaluggā parammukhā, tena vuccanti visenikatvā.
<strong>Anīghā</strong>ti rāgo nīgho, doso nīgho, moho nīgho, kodho nīgho,
upanāho nīgho…pe…  sabbākusalābhisaṅkhārā nīghā. Yesaṃ ete nīghā pahīnā
samucchinnā vūpasantā paṭippassaddhā abhabbuppattikā ñāṇagginā daḍḍhā te
vuccanti anīghā.
<strong>Nirāsā</strong>ti āsā vuccati taṇhā. Yo rāgo sārāgo…pe…  avijjā lobho
akusalamūlaṃ. Yesaṃ esā āsā taṇhā pahīnā samucchinnā vūpasantā paṭippassaddhā
abhabbuppattikā ñāṇagginā daḍḍhā, te vuccanti nirāsā arahanto khīṇāsavā.
<strong>Visenikatvā anīghā nirāsā, caranti ye te munayoti brūmī</strong>ti ye
te visenikatvāva anīghā ca nirāsā ca caranti viharanti iriyanti vattenti
pālenti yapenti yāpenti, te loke munayoti brūmi ācikkhāmi desemi paññapemi
paṭṭhapemi vivarāmi vibhajāmi uttānīkaromi pakāsemīti—  visenikatvā anīghā
nirāsā, caranti ye te munayoti brūmi. Tenāha bhagavā— </p>
<blockquote class="gatha">
<p>
<a class="ms" id="p_25Cn_613"></a>
<a class="sc" id="419"></a>
“Na diṭṭhiyā na sutiyā na ñāṇena,<br>
Munīdha nanda kusalā vadanti;<br>
Visenikatvā anīghā nirāsā,<br>
Caranti ye te munayoti brūmī”ti.<br>
</p>
<p>
<a class="msdiv" id="msdiv48"></a>
<a class="ms" id="p_25Cn_614"></a>
<a class="sc" id="420"></a>
<strong>Ye kecime samaṇabrāhmaṇāse,
<span class="gathaQuote">(iccāyasmā nando)</span></strong><br>
<strong>Diṭṭhassutenāpi vadanti suddhiṃ;</strong>
<br>
<strong>Sīlabbatenāpi vadanti suddhiṃ,</strong>
<br>
<strong>Anekarūpena vadanti suddhiṃ.</strong>
<br>
</p>
<p>
<a class="ms" id="p_25Cn_615"></a>
<a class="sc" id="421"></a>
<strong>Kaccissu te bhagavā tattha yatā carantā,</strong>
<br>
<strong>Atāru jātiñca jarañca mārisa;</strong>
<br>
<strong>Pucchāmi taṃ bhagavā brūhi metaṃ.</strong>
(3)<br>
</p>
</blockquote>
<p>
<a class="ms" id="p_25Cn_616"></a><a class="sc" id="422"></a><strong>Ye kecime
samaṇabrāhmaṇāse</strong>ti.
<strong>Ye kecī</strong>ti sabbena sabbaṃ sabbathā sabbaṃ asesaṃ nissesaṃ
pariyādiyanavacanametaṃ—  ye kecīti.
<strong>Samaṇā</strong>ti ye keci ito bahiddhā pabbajjūpagatā
paribbājakasamāpannā.
<strong>Brāhmaṇā</strong>ti ye keci bhovādikāti—  ye kecime samaṇabrāhmaṇāse.
<strong>Iccāyasmā nando</strong>ti.
<strong>Iccā</strong>ti padasandhi…pe… .
<strong>Āyasmā</strong>ti piyavacanaṃ…pe… .
<strong>Nando</strong>ti. Tassa brāhmaṇassa nāmaṃ…pe…  abhilāpoti—  iccāyasmā
nando.</p>
<p>
<a class="ms" id="p_25Cn_617"></a><a class="sc" id="423"></a><strong>Diṭṭhassutenāpi
vadanti suddhin</strong>ti diṭṭhenāpi suddhiṃ visuddhiṃ parisuddhiṃ muttiṃ
vimuttiṃ parimuttiṃ vadanti kathenti bhaṇanti dīpayanti voharanti; sutenapi
suddhiṃ visuddhiṃ parisuddhiṃ muttiṃ vimuttiṃ parimuttiṃ vadanti kathenti
bhaṇanti dīpayanti voharanti; diṭṭhassutenāpi suddhiṃ visuddhiṃ parisuddhiṃ
muttiṃ vimuttiṃ parimuttiṃ vadanti kathenti bhaṇanti dīpayanti voharantīti—
diṭṭhassutenāpi vadanti suddhiṃ.</p>
<p>
<a class="ms" id="p_25Cn_618"></a><a class="sc" id="424"></a><strong>Sīlabbatenāpi
vadanti suddhin</strong>ti sīlenapi suddhiṃ visuddhiṃ parisuddhiṃ muttiṃ
vimuttiṃ parimuttiṃ vadanti kathenti bhaṇanti dīpayanti voharanti; vatenāpi
suddhiṃ visuddhiṃ parisuddhiṃ muttiṃ vimuttiṃ parimuttiṃ vadanti kathenti
bhaṇanti dīpayanti voharanti; sīlabbatenāpi suddhiṃ visuddhiṃ parisuddhiṃ
muttiṃ vimuttiṃ parimuttiṃ vadanti kathenti bhaṇanti dīpayanti voharantīti—
sīlabbatenāpi vadanti suddhiṃ.</p>
<p>
<a class="ms" id="p_25Cn_619"></a><a class="sc" id="425"></a><strong>Anekarūpena
vadanti suddhin</strong>ti anekavidhakotūhalamaṅgalena suddhiṃ visuddhiṃ
parisuddhiṃ muttiṃ vimuttiṃ parimuttiṃ vadanti kathenti bhaṇanti dīpayanti
voharantīti—  anekarūpena vadanti suddhiṃ.</p>
<p>
<a class="ms" id="p_25Cn_620"></a><a class="sc" id="426"></a><strong>Kaccissu
te bhagavā tattha yatā carantā</strong>ti.
<strong>Kaccissū</strong>ti saṃsayapucchā vimatipucchā dveḷhakapucchā
anekaṃsapucchā, “evaṃ nu kho, na nu kho, kiṃ nu kho, kathaṃ nu kho”ti—
kaccissu.
<strong>Te</strong>ti diṭṭhigatikā.
<strong>Bhagavā</strong>ti gāravādhivacanametaṃ…pe…  sacchikā paññatti, yadidaṃ
bhagavāti—  kaccissu te bhagavā.
<strong>Tattha yatā carantā</strong>ti.
<strong>Tatthā</strong>ti sakāya diṭṭhiyā sakāya khantiyā sakāya ruciyā sakāya
laddhiyā.
<strong>Yatā</strong>ti yattā paṭiyattā guttā gopitā rakkhitā saṃvutā.
<strong>Carantā</strong>ti carantā viharantā iriyantā vattentā pālentā yapentā
yāpentāti—  kaccissu te bhagavā tattha yatā carantā.</p>
<p>
<a class="ms" id="p_25Cn_621"></a><a class="sc" id="427"></a><strong>Atāru
jātiñca jarañca mārisā</strong>ti jātijarāmaraṇaṃ atariṃsu uttariṃsu patariṃsu
samatikkamiṃsu vītivattiṃsu.
<strong>Mārisā</strong>ti piyavacanaṃ garuvacanaṃ
sagāravasappatissādhivacanametaṃ—  mārisāti—  atāru jātiñca jarañca mārisa.
</p>
<p>
<a class="ms" id="p_25Cn_622"></a><a class="sc" id="428"></a><strong>Pucchāmi
taṃ bhagavā brūhi metan</strong>ti.
<strong>Pucchāmi tan</strong>ti pucchāmi taṃ yācāmi taṃ ajjhesāmi taṃ,
kathayassu meti pucchāmi taṃ.
<strong>Bhagavā</strong>ti…pe…  sacchikā paññatti, yadidaṃ bhagavāti.
<strong>Brūhi metan</strong>ti brūhi ācikkhāhi desehi paññapehi paṭṭhapehi
vivarāhi vibhajāhi uttānīkarohi pakāsehīti—  pucchāmi taṃ bhagavā brūhi metaṃ.
Tenāha so brāhmaṇo— </p>
<blockquote class="gatha">
<p>
<a class="ms" id="p_25Cn_623"></a>
<a class="sc" id="429"></a>
“Ye kecime samaṇabrāhmaṇāse,
<span class="gathaQuote">(iccāyasmā nando)</span><br>
Diṭṭhassutenāpi vadanti suddhiṃ;<br>
Sīlabbatenāpi vadanti suddhiṃ,<br>
Anekarūpena vadanti suddhiṃ.<br>
</p>
<p>
<a class="ms" id="p_25Cn_624"></a>
<a class="sc" id="430"></a>
Kaccissu te bhagavā tattha yatā carantā,<br>
Atāru jātiñca jarañca mārisa;<br>
Pucchāmi taṃ bhagavā brūhi metan”ti.<br>
</p>
<p>
<a class="msdiv" id="msdiv49"></a>
<a class="ms" id="p_25Cn_625"></a>
<a class="sc" id="431"></a>
<strong>Ye kecime samaṇabrāhmaṇāse,
<span class="gathaQuote">(nandāti bhagavā)</span></strong><br>
<strong>Diṭṭhassutenāpi vadanti suddhiṃ;</strong>
<br>
<strong>Sīlabbatenāpi vadanti suddhiṃ,</strong>
<br>
<strong>Anekarūpena vadanti suddhiṃ;</strong>
<br>
<strong>Kiñcāpi te tattha yatā caranti,</strong>
<br>
<strong>Nātariṃsu jātijaranti brūmi.</strong>
(4)<br>
</p>
</blockquote>
<p>
<a class="ms" id="p_25Cn_626"></a><a class="sc" id="432"></a><strong>Ye kecime
samaṇabrāhmaṇāse</strong>ti.
<strong>Ye kecī</strong>ti sabbena sabbaṃ sabbathā sabbaṃ asesaṃ nissesaṃ
pariyādiyanavacanametaṃ—  ye kecīti.
<strong>Samaṇā</strong>ti ye keci ito bahiddhā pabbajjūpagatā
paribbājakasamāpannā.
<strong>Brāhmaṇā</strong>ti ye keci bhovādikāti—  ye kecime samaṇabrāhmaṇāse.
<strong>Nandāti bhagavā</strong>ti.
<strong>Nandā</strong>ti bhagavā taṃ brāhmaṇaṃ nāmena ālapati.
<strong>Bhagavā</strong>ti gāravādhivacanametaṃ…pe…  sacchikā paññatti, yadidaṃ
bhagavāti—  nandāti bhagavā.</p>
<p>
<a class="ms" id="p_25Cn_627"></a><a class="sc" id="433"></a><strong>Diṭṭhassutenāpi
vadanti suddhin</strong>ti diṭṭhenāpi suddhiṃ visuddhiṃ parisuddhiṃ muttiṃ
vimuttiṃ parimuttiṃ vadanti kathenti bhaṇanti dīpayanti voharanti; sutenapi
suddhiṃ…pe…  diṭṭhassutenāpi suddhiṃ visuddhiṃ parisuddhiṃ muttiṃ vimuttiṃ
parimuttiṃ vadanti kathenti bhaṇanti dīpayanti voharantīti—  diṭṭhassutenāpi
vadanti suddhiṃ.</p>
<p>
<a class="ms" id="p_25Cn_628"></a><a class="sc" id="434"></a><strong>Sīlabbatenāpi
vadanti suddhin</strong>ti sīlenapi suddhiṃ visuddhiṃ parisuddhiṃ muttiṃ
vimuttiṃ parimuttiṃ vadanti kathenti bhaṇanti dīpayanti voharanti; vatenāpi
suddhiṃ…pe…  voharanti; sīlabbatenāpi suddhiṃ visuddhiṃ parisuddhiṃ muttiṃ
vimuttiṃ parimuttiṃ vadanti kathenti bhaṇanti dīpayanti voharantīti—
sīlabbatenāpi vadanti suddhiṃ.</p>
<p>
<a class="ms" id="p_25Cn_629"></a><a class="sc" id="435"></a><strong>Anekarūpena
vadanti suddhin</strong>ti anekavidhakotūhalamaṅgalena suddhiṃ visuddhiṃ
parisuddhiṃ muttiṃ vimuttiṃ parimuttiṃ vadanti kathenti bhaṇanti dīpayanti
voharantīti—  anekarūpena vadanti suddhiṃ.</p>
<p>
<a class="ms" id="p_25Cn_630"></a><a class="sc" id="436"></a><strong>Kiñcāpi te
tattha yatā carantī</strong>ti.
<strong>Kiñcāpī</strong>ti padasandhi padasaṃsaggo padapāripūrī akkharasamavāyo
byañjanasiliṭṭhatā padānupubbatāpetaṃ—  kiñcāpīti.
<strong>Te</strong>ti diṭṭhigatikā.
<strong>Tatthā</strong>ti sakāya diṭṭhiyā sakāya khantiyā sakāya ruciyā sakāya
laddhiyā.
<strong>Yatā</strong>ti yattā paṭiyattā guttā gopitā rakkhitā saṃvutā.
<strong>Carantī</strong>ti caranti viharanti iriyanti vattenti pālenti yapenti
yāpentīti—  kiñcāpi te tattha yatā caranti.</p>
<p>
<a class="ms" id="p_25Cn_631"></a><a class="sc" id="437"></a><strong>Nātariṃsu
jātijaranti brūmī</strong>ti jātijarāmaraṇaṃ na tariṃsu na uttariṃsu na
patariṃsu na samatikkamiṃsu na vītivattiṃsu, jātijarāmaraṇā anikkhantā anissaṭā
anatikkantā asamatikkantā avītivattā, antojātijarāmaraṇe parivattenti,
antosaṃsārapathe parivattenti, jātiyā anugatā, jarāya anusaṭā, byādhinā
abhibhūtā, maraṇena abbhāhatā atāṇā aleṇā asaraṇā asaraṇībhūtāti brūmi
ācikkhāmi desemi paññapemi paṭṭhapemi vivarāmi vibhajāmi uttānīkaromi
pakāsemīti—  nātariṃsu jātijaranti brūmi. Tenāha bhagavā— </p>
<blockquote class="gatha">
<p>
<a class="ms" id="p_25Cn_632"></a>
<a class="sc" id="438"></a>
“Ye kecime samaṇabrāhmaṇāse,
<span class="gathaQuote">(nandāti bhagavā)</span><br>
Diṭṭhassutenāpi vadanti suddhiṃ;<br>
Sīlabbatenāpi vadanti suddhiṃ,<br>
Anekarūpena vadanti suddhiṃ;<br>
Kiñcāpi te tattha yatā caranti,<br>
Nātariṃsu jātijaranti brūmī”ti.<br>
</p>
<p>
<a class="msdiv" id="msdiv50"></a>
<a class="ms" id="p_25Cn_633"></a>
<a class="sc" id="439"></a>
<strong>Ye kecime samaṇabrāhmaṇāse,
<span class="gathaQuote">(iccāyasmā nando)</span></strong><br>
<strong>Diṭṭhassutenāpi vadanti suddhiṃ;</strong>
<br>
<strong>Sīlabbatenāpi vadanti suddhiṃ,</strong>
<br>
<strong>Anekarūpena vadanti suddhiṃ.</strong>
<br>
</p>
<p>
<a class="ms" id="p_25Cn_634"></a>
<a class="sc" id="440"></a>
<strong>Te ce munī brūsi anoghatiṇṇe,</strong>
<br>
<strong>Atha ko carahi devamanussaloke;</strong>
<br>
<strong>Atāri jātiñca jarañca mārisa,</strong>
<br>
<strong>Pucchāmi taṃ bhagavā brūhi metaṃ.</strong>
(5)<br>
</p>
</blockquote>
<p>
<a class="ms" id="p_25Cn_635"></a><a class="sc" id="441"></a><strong>Ye kecime
samaṇabrāhmaṇāse</strong>ti.
<strong>Ye kecī</strong>ti sabbena sabbaṃ sabbathā sabbaṃ asesaṃ nissesaṃ
pariyādiyanavacanametaṃ—  ye kecīti.
<strong>Samaṇā</strong>ti ye keci ito bahiddhā pabbajjūpagatā
paribbājakasamāpannā.
<strong>Brāhmaṇā</strong>ti ye keci bhovādikāti—  ye kecime samaṇabrāhmaṇāse.
<strong>Iccāyasmā nando</strong>ti.
<strong>Iccā</strong>ti padasandhi…pe…  iccāyasmā nando.</p>
<p>
<a class="ms" id="p_25Cn_636"></a><a class="sc" id="442"></a><strong>Diṭṭhassutenāpi
vadanti suddhin</strong>ti diṭṭhenāpi suddhiṃ visuddhiṃ parisuddhiṃ muttiṃ
vimuttiṃ parimuttiṃ vadanti kathenti bhaṇanti dīpayanti voharanti; sutenāpi
suddhiṃ…pe…  diṭṭhassutenāpi suddhiṃ visuddhiṃ parisuddhiṃ muttiṃ vimuttiṃ
parimuttiṃ vadanti kathenti bhaṇanti dīpayanti voharantīti—  diṭṭhassutenāpi
vadanti suddhiṃ.</p>
<p>
<a class="ms" id="p_25Cn_637"></a><a class="sc" id="443"></a><strong>Sīlabbatenāpi
vadanti suddhin</strong>ti sīlenāpi suddhiṃ visuddhiṃ parisuddhiṃ muttiṃ
vimuttiṃ parimuttiṃ vadanti kathenti bhaṇanti dīpayanti voharanti; vatenāpi
suddhiṃ…pe…  voharanti; sīlabbatenāpi suddhiṃ visuddhiṃ parisuddhiṃ muttiṃ
vimuttiṃ parimuttiṃ vadanti kathenti bhaṇanti dīpayanti voharantīti—
sīlabbatenāpi vadanti suddhiṃ.</p>
<p>
<a class="ms" id="p_25Cn_638"></a><a class="sc" id="444"></a><strong>Anekarūpena
vadanti suddhin</strong>ti anekavidhakotūhalamaṅgalena suddhiṃ visuddhiṃ
parisuddhiṃ muttiṃ vimuttiṃ parimuttiṃ vadanti kathenti bhaṇanti dīpayanti
voharantīti—  anekarūpena vadanti suddhiṃ.</p>
<p>
<a class="ms" id="p_25Cn_639"></a><a class="sc" id="445"></a><strong>Te ce munī
brūsi anoghatiṇṇe</strong>ti.
<strong>Te ce</strong>ti diṭṭhigatike.
<strong>Munī</strong>ti monaṃ vuccati ñāṇaṃ…pe…  saṅgajālamaticca so muni.
<strong>Brūsi anoghatiṇṇe</strong>ti kāmoghaṃ bhavoghaṃ diṭṭhoghaṃ avijjoghaṃ
atiṇṇe anatikkante asamatikkante avītivatte antojātijarāmaraṇe parivattente
antosaṃsārapathe parivattente jātiyā anugate jarāya anusaṭe byādhinā abhibhūte
maraṇena abbhāhate atāṇe aleṇe asaraṇe asaraṇībhūte.
<strong>Brūsī</strong>ti brūsi ācikkhasi desesi paññapesi paṭṭhapesi vivarasi
vibhajasi uttānīkarosi pakāsesīti—  te ce munī brūsi anoghatiṇṇe.</p>
<p>
<a class="ms" id="p_25Cn_640"></a><a class="sc" id="446"></a><strong>Atha ko
carahi devamanussaloke, atāri jātiñca jarañca mārisā</strong>ti atha ko eso
sadevake loke samārake sabrahmake sassamaṇabrāhmaṇiyā pajāya sadevamanussāya
jātijarāmaraṇaṃ atari uttari patari samatikkami vītivattayi.
<strong>Mārisā</strong>ti piyavacanaṃ garuvacanaṃ
sagāravasappatissādhivacanametaṃ mārisāti—  atha ko carahi devamanussaloke,
atāri jātiñca jarañca mārisa.</p>
<p>
<a class="ms" id="p_25Cn_641"></a><a class="sc" id="447"></a><strong>Pucchāmi
taṃ bhagavā brūhi metan</strong>ti.
<strong>Pucchāmi tan</strong>ti pucchāmi taṃ yācāmi taṃ ajjhesāmi taṃ pasādemi
taṃ.
<strong>Bhagavā</strong>ti gāravādhivacanametaṃ…pe…  sacchikā paññatti, yadidaṃ
bhagavāti.
<strong>Brūhi metan</strong>ti brūhi ācikkhāhi desehi paññapehi paṭṭhapehi
vivarāhi vibhajāhi uttānīkarohi pakāsehīti—  pucchāmi taṃ bhagavā brūhi metaṃ.
Tenāha so brāhmaṇo— </p>
<blockquote class="gatha">
<p>
<a class="ms" id="p_25Cn_642"></a>
<a class="sc" id="448"></a>
“Ye kecime samaṇabrāhmaṇāse,
<span class="gathaQuote">(iccāyasmā nando)</span><br>
Diṭṭhassutenāpi vadanti suddhiṃ;<br>
Sīlabbatenāpi vadanti suddhiṃ,<br>
Anekarūpena vadanti suddhiṃ.<br>
</p>
<p>
<a class="ms" id="p_25Cn_643"></a>
<a class="sc" id="449"></a>
Te ce munī brūsi anoghatiṇṇe,<br>
Atha ko carahi devamanussaloke;<br>
Atāri jātiñca jarañca mārisa,<br>
Pucchāmi taṃ bhagavā brūhi metan”ti.<br>
</p>
<p>
<a class="msdiv" id="msdiv51"></a>
<a class="ms" id="p_25Cn_644"></a>
<a class="sc" id="450"></a>
<strong>Nāhaṃ sabbe samaṇabrāhmaṇāse,
<span class="gathaQuote">(nandāti bhagavā)</span></strong><br>
<strong>Jātijarāya nivutāti brūmi;</strong>
<br>
<strong>Ye sīdha diṭṭhaṃ va sutaṃ mutaṃ vā,</strong>
<br>
<strong>Sīlabbataṃ vāpi pahāya sabbaṃ.</strong>
<br>
</p>
<p>
<a class="ms" id="p_25Cn_645"></a>
<a class="sc" id="451"></a>
<strong>Anekarūpampi pahāya sabbaṃ,</strong>
<br>
<strong>Taṇhaṃ pariññāya anāsavāse;</strong>
<br>
<strong>Te ve narā oghatiṇṇāti brūmi.</strong>
(6)<br>
</p>
</blockquote>
<p>
<a class="ms" id="p_25Cn_646"></a><a class="sc" id="452"></a><strong>Nāhaṃ
sabbe samaṇabrāhmaṇāse, (nandāti bhagavā) jātijarāya nivutāti brūmī</strong>ti
nāhaṃ, nanda, sabbe samaṇabrāhmaṇā jātijarāya āvutā nivutā ovutā pihitā
paṭicchannā paṭikujjitāti vadāmi. Atthi te samaṇabrāhmaṇā yesaṃ jāti ca
jarāmaraṇañca pahīnā ucchinnamūlā tālāvatthukatā anabhāvaṃkatā āyatiṃ
anuppādadhammāti brūmi ācikkhāmi desemi paññapemi paṭṭhapemi vivarāmi vibhajāmi
uttānīkaromi pakāsemīti—  nāhaṃ sabbe samaṇabrāhmaṇāse, (nandāti bhagavā)
jātijarāya nivutāti brūmi.</p>
<p>
<a class="ms" id="p_25Cn_647"></a><a class="sc" id="453"></a><strong>Ye sīdha
diṭṭhaṃ va sutaṃ mutaṃ vā, sīlabbataṃ vāpi pahāya sabban</strong>ti ye sabbā
diṭṭhasuddhiyo pahāya jahitvā pajahitvā vinodetvā byantīkaritvā anabhāvaṃ
gametvā. Ye sabbā sutasuddhiyo pahāya…pe…  ye sabbā mutasuddhiyo pahāya, ye
sabbā diṭṭhasutamutasuddhiyo pahāya ye sabbā sīlasuddhiyo pahāya, ye sabbā
vatasuddhiyo pahāya, ye sabbā sīlabbatasuddhiyo pahāya jahitvā pajahitvā
vinodetvā byantīkaritvā anabhāvaṃ gametvāti—  ye sīdha diṭṭhaṃ va sutaṃ mutaṃ
vā, sīlabbataṃ vāpi pahāya sabbaṃ.</p>
<p>
<a class="ms" id="p_25Cn_648"></a><a class="sc" id="454"></a><strong>Anekarūpampi
pahāya sabban</strong>ti anekavidhakotūhalamaṅgalena suddhiṃ visuddhiṃ
parisuddhiṃ muttiṃ vimuttiṃ parimuttiṃ pahāya jahitvā pajahitvā vinodetvā
byantīkaritvā anabhāvaṃ gametvāti—  anekarūpampi pahāya sabbaṃ.</p>
<p>
<a class="ms" id="p_25Cn_649"></a><a class="sc" id="455"></a><strong>Taṇhaṃ
pariññāya anāsavā se, te ve narā oghatiṇṇāti brūmī</strong>ti.
<strong>Taṇhā</strong>ti rūpataṇhā saddataṇhā gandhataṇhā rasataṇhā
phoṭṭhabbataṇhā dhammataṇhā.
<strong>Taṇhaṃ pariññāyā</strong>ti taṇhaṃ tīhi pariññāhi parijānitvā—
ñātapariññāya, tīraṇapariññāya, pahānapariññāya. Katamā ñātapariññā? Taṇhaṃ
jānāti “ayaṃ rūpataṇhā, ayaṃ saddataṇhā, ayaṃ gandhataṇhā, ayaṃ rasataṇhā, ayaṃ
phoṭṭhabbataṇhā, ayaṃ dhammataṇhā”ti jānāti passati—  ayaṃ ñātapariññā.</p>
<p>
<a class="ms" id="p_25Cn_650"></a><a class="sc" id="456"></a>Katamā
tīraṇapariññā? Evaṃ ñātaṃ katvā taṇhaṃ tīreti aniccato dukkhato rogato
gaṇḍato…pe…  nissaraṇato tīreti—  ayaṃ tīraṇapariññā.</p>
<p>
<a class="ms" id="p_25Cn_651"></a><a class="sc" id="457"></a>Katamā
pahānapariññā? Evaṃ tīrayitvā taṇhaṃ pajahati vinodeti byantīkaroti anabhāvaṃ
gameti. Vuttañhetaṃ bhagavatā—  “yo, bhikkhave, taṇhāya chandarāgo taṃ
pajahatha. Evaṃ sā taṇhā pahīnā bhavissati ucchinnamūlā tālāvatthukatā
anabhāvaṃkatā āyatiṃ anuppādadhammā”. Ayaṃ pahānapariññā.
<strong>Taṇhaṃ pariññāyā</strong>ti taṇhaṃ imāhi tīhi pariññāhi parijānitvā.
<strong>Anāsavā</strong>ti cattāro āsavā—  kāmāsavo, bhavāsavo, diṭṭhāsavo,
avijjāsavo. Yesaṃ ime āsavā pahīnā ucchinnamūlā tālāvatthukatā anabhāvaṃkatā
āyatiṃ anuppādadhammā, te vuccanti anāsavā arahanto khīṇāsavā—  taṇhaṃ
pariññāya anāsavā.</p>
<p>
<a class="ms" id="p_25Cn_652"></a><a class="sc" id="458"></a><strong>Te ve narā
oghatiṇṇāti brūmī</strong>ti ye taṇhaṃ pariññāya anāsavā, te kāmoghaṃ tiṇṇā
bhavoghaṃ tiṇṇā diṭṭhoghaṃ tiṇṇā avijjoghaṃ tiṇṇā sabbasaṃsārapathaṃ tiṇṇā
uttiṇṇā nitthiṇṇā atikkantā samatikkantā vītivattāti brūmi ācikkhāmi desemi
paññapemi paṭṭhapemi vivarāmi vibhajāmi uttānīkaromi pakāsemīti—  taṇhaṃ
pariññāya anāsavāse te ve narā oghatiṇṇāti brūmi. Tenāha bhagavā— </p>
<blockquote class="gatha">
<p>
<a class="ms" id="p_25Cn_653"></a>
<a class="sc" id="459"></a>
“Nāhaṃ sabbe samaṇabrāhmaṇāse,
<span class="gathaQuote">(nandāti bhagavā)</span><br>
Jātijarāya nivutāti brūmi;<br>
Ye sīdha diṭṭhaṃ va sutaṃ mutaṃ vā,<br>
Sīlabbataṃ vāpi pahāya sabbaṃ.<br>
</p>
<p>
<a class="ms" id="p_25Cn_654"></a>
<a class="sc" id="460"></a>
Anekarūpampi pahāya sabbaṃ,<br>
Taṇhaṃ pariññāya anāsavāse;<br>
Te ve narā oghatiṇṇāti brūmī”ti.<br>
</p>
<p>
<a class="msdiv" id="msdiv52"></a>
<a class="ms" id="p_25Cn_655"></a>
<a class="sc" id="461"></a>
<strong>Etābhinandāmi vaco mahesino,</strong>
<br>
<strong>Sukittitaṃ gotamanūpadhīkaṃ;</strong>
<br>
<strong>Ye sīdha diṭṭhaṃ va sutaṃ mutaṃ vā,</strong>
<br>
<strong>Sīlabbataṃ vāpi pahāya sabbaṃ.</strong>
<br>
</p>
<p>
<a class="ms" id="p_25Cn_656"></a>
<a class="sc" id="462"></a>
<strong>Anekarūpampi pahāya sabbaṃ,</strong>
<br>
<strong>Taṇhaṃ pariññāya anāsavāse;</strong>
<br>
<strong>Ahampi te oghatiṇṇāti brūmi.</strong>
(7)<br>
</p>
</blockquote>
<p>
<a class="ms" id="p_25Cn_657"></a><a class="sc" id="463"></a><strong>Etābhinandāmi
vaco mahesino</strong>ti.
<strong>Etan</strong>ti tuyhaṃ vacanaṃ byappathaṃ desanaṃ anusāsanaṃ anusiṭṭhaṃ
nandāmi abhinandāmi modāmi anumodāmi icchāmi sādiyāmi patthayāmi pihayāmi
abhijappāmi.
<strong>Mahesino</strong>ti kiṃ mahesi bhagavā? Mahantaṃ sīlakkhandhaṃ esī
gavesī pariyesīti mahesi…pe…  kahaṃ narāsabhoti mahesīti—  etābhinandāmi vaco
mahesino.</p>
<p>
<a class="ms" id="p_25Cn_658"></a><a class="sc" id="464"></a><strong>Sukittitaṃ
gotamanūpadhīkan</strong>ti.
<strong>Sukittitan</strong>ti sukittitaṃ suācikkhitaṃ sudesitaṃ supaññapitaṃ
supaṭṭhapitaṃ suvivaṭaṃ suvibhattaṃ suuttānīkataṃ supakāsitaṃ.
<strong>Gotamanūpadhīkan</strong>ti upadhī vuccanti kilesā ca khandhā ca
abhisaṅkhārā ca. Upadhippahānaṃ upadhivūpasamaṃ upadhinissaggaṃ
upadhipaṭippassaddhaṃ amataṃ nibbānanti—  sukittitaṃ gotamanūpadhīkaṃ.</p>
<p>
<a class="ms" id="p_25Cn_659"></a><a class="sc" id="465"></a><strong>Ye sīdha
diṭṭhaṃ va sutaṃ mutaṃ vā, sīlabbataṃ vāpi pahāya sabban</strong>ti ye sabbā
diṭṭhasuddhiyo pahāya jahitvā pajahitvā vinodetvā byantīkaritvā anabhāvaṃ
gametvā. Ye sabbā sutasuddhiyo…pe…  ye sabbā mutasuddhiyo…  ye sabbā
diṭṭhasutamutasuddhiyo…  ye sabbā sīlasuddhiyo…  ye sabbā vatasuddhiyo…  ye
sabbā sīlabbatasuddhiyo pahāya jahitvā pajahitvā vinodetvā byantīkaritvā
anabhāvaṃ gametvāti—  ye sīdha diṭṭhaṃ va sutaṃ mutaṃ vā, sīlabbataṃ vāpi
pahāya sabbaṃ.</p>
<p>
<a class="ms" id="p_25Cn_660"></a><a class="sc" id="466"></a><strong>Anekarūpampi
pahāya sabban</strong>ti anekavidhakotūhalamaṅgalena suddhiṃ visuddhiṃ
parisuddhiṃ muttiṃ vimuttiṃ parimuttiṃ pahāya jahitvā pajahitvā vinodetvā
byantīkaritvā anabhāvaṃ gametvāti—  anekarūpampi pahāya sabbaṃ.</p>
<p>
<a class="ms" id="p_25Cn_661"></a><a class="sc" id="467"></a><strong>Taṇhaṃ
pariññāya anāsavāse, ahampi te oghatiṇṇāti brūmī</strong>ti.
<strong>Taṇhā</strong>ti rūpataṇhā saddataṇhā gandhataṇhā rasataṇhā
phoṭṭhabbataṇhā dhammataṇhā.
<strong>Taṇhaṃ pariññāyā</strong>ti taṇhaṃ tīhi pariññāhi parijānitvā—
ñātapariññāya, tīraṇapariññāya, pahānapariññāya. Katamā ñātapariññā? Taṇhaṃ
jānāti—  ayaṃ rūpataṇhā, ayaṃ saddataṇhā, ayaṃ gandhataṇhā, ayaṃ rasataṇhā,
ayaṃ phoṭṭhabbataṇhā, ayaṃ dhammataṇhāti jānāti passati—  ayaṃ ñātapariññā.
</p>
<p>
<a class="ms" id="p_25Cn_662"></a><a class="sc" id="468"></a>Katamā
tīraṇapariññā? Evaṃ ñātaṃ katvā taṇhaṃ tīreti aniccato dukkhato rogato gaṇḍato
sallato aghato ābādhato parato palokato ītito upaddavato bhayato upasaggato
calato pabhaṅguto addhuvato atāṇato aleṇato asaraṇato asaraṇībhūtato rittato
tucchato suññato anattato ādīnavato vipariṇāmadhammato asārakato aghamūlato
vadhakato vibhavato sāsavato saṅkhatato mārāmisato jātidhammato jarādhammato
byādhidhammato maraṇadhammato sokaparidevadukkhadomanassupāyāsadhammato
saṃkilesadhammato samudayato atthaṅgamato assādato ādīnavato nissaraṇato
tīreti—  ayaṃ tīraṇapariññā.</p>
<p>
<a class="ms" id="p_25Cn_663"></a><a class="sc" id="469"></a>Katamā
pahānapariññā? Evaṃ tīrayitvā taṇhaṃ pajahati vinodeti byantīkaroti anabhāvaṃ
gameti—  ayaṃ pahānapariññā.</p>
<p>
<a class="ms" id="p_25Cn_664"></a><a class="sc" id="470"></a><strong>Taṇhaṃ
pariññāyā</strong>ti taṇhaṃ imāhi tīhi pariññāhi parijānitvā.
<strong>Anāsavā</strong>ti cattāro āsavā—  kāmāsavo, bhavāsavo, diṭṭhāsavo,
avijjāsavo. Yesaṃ ime āsavā pahīnā ucchinnamūlā tālāvatthukatā anabhāvaṃkatā
āyatiṃ anuppādadhammā, te vuccanti anāsavā arahanto khīṇāsavā.
<strong>Taṇhaṃ pariññāya anāsavāse, ahampi te oghatiṇṇā</strong>ti.
<strong>Brūmī</strong>ti ye taṇhaṃ pariññāya anāsavā, ahampi te kāmoghaṃ tiṇṇā
bhavoghaṃ tiṇṇā diṭṭhoghaṃ tiṇṇā avijjoghaṃ tiṇṇā sabbasaṃsārapathaṃ tiṇṇā
uttiṇṇā nitthiṇṇā atikkantā samatikkantā vītivattāti brūmi vadāmīti—  taṇhaṃ
pariññāya anāsavāse, ahampi te oghatiṇṇāti brūmi. Tenāha so brāhmaṇo— </p>
<blockquote class="gatha">
<p>
<a class="ms" id="p_25Cn_665"></a>
<a class="sc" id="471"></a>
“Etābhinandāmi vaco mahesino,<br>
Sukittitaṃ gotamanūpadhīkaṃ;<br>
Ye sīdha diṭṭhaṃ va sutaṃ mutaṃ vā,<br>
Sīlabbataṃ vāpi pahāya sabbaṃ.<br>
</p>
<p>
<a class="ms" id="p_25Cn_666"></a>
<a class="sc" id="472"></a>
Anekarūpampi pahāya sabbaṃ,<br>
Taṇhaṃ pariññāya anāsavāse;<br>
Ahampi te oghatiṇṇāti brūmī”ti.<br>
</p>
</blockquote>
<p class="endsutta">
<a class="ms" id="p_25Cn_667"></a>
<a class="sc" id="473"></a>
Nandamāṇavapucchāniddeso sattamo.</p>
<h2> Hemakamāṇavapucchāniddesa</h2>
<blockquote class="gatha">
<p>
<a class="msdiv" id="msdiv53"></a>
<a class="ms" id="p_25Cn_668"></a>
<a class="sc" id="474"></a>
<strong>Ye me pubbe viyākaṃsu,
<span class="gathaQuote">(iccāyasmā hemako)</span></strong><br>
<strong>Huraṃ gotamasāsanā;</strong>
<br>
<strong>Iccāsi iti bhavissati,</strong>
<br>
<strong>Sabbaṃ taṃ itihītihaṃ;</strong>
<br>
<strong>Sabbaṃ taṃ takkavaḍḍhanaṃ,</strong>
<br>
<strong>Nāhaṃ tattha abhiramiṃ.</strong>
(1)<br>
</p>
</blockquote>
<p>
<a class="ms" id="p_25Cn_669"></a><a class="sc" id="475"></a><strong>Ye me
pubbe viyākaṃsū</strong>ti yo ca bāvarī brāhmaṇo ye caññe tassa ācariyā, te
sakaṃ diṭṭhiṃ sakaṃ khantiṃ sakaṃ ruciṃ sakaṃ laddhiṃ sakaṃ ajjhāsayaṃ sakaṃ
adhippāyaṃ byākaṃsu ācikkhiṃsu desayiṃsu paññapiṃsu paṭṭhapiṃsu vivariṃsu
vibhajiṃsu uttānīakaṃsu pakāsesunti—  ye me pubbe viyākaṃsu.
<strong>Iccāyasmā hemako</strong>ti.
<strong>Iccā</strong>ti padasandhi…pe…  padānupubbatāpetaṃ—  iccāti.
<strong>Āyasmā</strong>ti piyavacanaṃ…pe… .
<strong>Hemako</strong>ti tassa brāhmaṇassa nāmaṃ…pe…  abhilāpoti—  iccāyasmā
hemako.</p>
<p>
<a class="ms" id="p_25Cn_670"></a><a class="sc" id="476"></a><strong>Huraṃ
gotamasāsanā</strong>ti huraṃ gotamasāsanā paraṃ gotamasāsanā pure gotamasāsanā
paṭhamataraṃ gotamasāsanā buddhasāsanā jinasāsanā tathāgatasāsanā
arahantasāsanāti—  huraṃ gotamasāsanā.</p>
<p>
<a class="ms" id="p_25Cn_671"></a><a class="sc" id="477"></a><strong>Iccāsi iti
bhavissatī</strong>ti evaṃ kira āsi, evaṃ kira bhavissatīti—  iccāsi iti
bhavissati.</p>
<p>
<a class="ms" id="p_25Cn_672"></a><a class="sc" id="478"></a><strong>Sabbaṃ taṃ
itihītihan</strong>ti sabbaṃ taṃ itihītihaṃ itikirāya paraṃparāya
piṭakasampadāya takkahetu nayahetu ākāraparivitakkena diṭṭhinijjhānakkhantiyā
na sāmaṃ sayamabhiññātaṃ na attapaccakkhadhammaṃ kathayiṃsūti—  sabbaṃ taṃ
itihītihaṃ.</p>
<p>
<a class="ms" id="p_25Cn_673"></a><a class="sc" id="479"></a><strong>Sabbaṃ taṃ
takkavaḍḍhanan</strong>ti sabbaṃ taṃ takkavaḍḍhanaṃ vitakkavaḍḍhanaṃ
saṅkappavaḍḍhanaṃ kāmavitakkavaḍḍhanaṃ byāpādavitakkavaḍḍhanaṃ
vihiṃsāvitakkavaḍḍhanaṃ ñātivitakkavaḍḍhanaṃ janapadavitakkavaḍḍhanaṃ
amarāvitakkavaḍḍhanaṃ parānudayatāpaṭisaṃyuttavitakkavaḍḍhanaṃ
lābhasakkārasilokapaṭisaṃyuttavitakkavaḍḍhanaṃ
anavaññattipaṭisaṃyuttavitakkavaḍḍhananti—  sabbaṃ taṃ takkavaḍḍhanaṃ.</p>
<p>
<a class="ms" id="p_25Cn_674"></a><a class="sc" id="480"></a><strong>Nāhaṃ
tattha abhiramin</strong>ti nāhaṃ tattha abhiramiṃ na vindiṃ nādhigacchiṃ na
paṭilabhinti—  nāhaṃ tattha abhiramiṃ. Tenāha so brāhmaṇo— </p>
<blockquote class="gatha">
<p>
<a class="ms" id="p_25Cn_675"></a>
<a class="sc" id="481"></a>
“Ye me pubbe viyākaṃsu,
<span class="gathaQuote">(iccāyasmā hemako)</span><br>
Huraṃ gotamasāsanā;<br>
Iccāsi iti bhavissati,<br>
Sabbaṃ taṃ itihītihaṃ;<br>
Sabbaṃ taṃ takkavaḍḍhanaṃ,<br>
Nāhaṃ tattha abhiramin”ti.<br>
</p>
<p>
<a class="msdiv" id="msdiv54"></a>
<a class="ms" id="p_25Cn_676"></a>
<a class="sc" id="482"></a>
<strong>Tvañca me dhammamakkhāhi,</strong>
<br>
<strong>Taṇhānigghātanaṃ muni;</strong>
<br>
<strong>Yaṃ viditvā sato caraṃ,</strong>
<br>
<strong>Tare loke visattikaṃ.</strong>
(2)<br>
</p>
</blockquote>
<p>
<a class="ms" id="p_25Cn_677"></a><a class="sc" id="483"></a><strong>Tvañca me
dhammamakkhāhī</strong>ti.
<strong>Tvan</strong>ti bhagavantaṃ bhaṇati.
<strong>Dhammamakkhāhī</strong>ti.
<strong>Dhamman</strong>ti ādikalyāṇaṃ majjhekalyāṇaṃ pariyosānakalyāṇaṃ
sātthaṃ sabyañjanaṃ kevalaparipuṇṇaṃ parisuddhaṃ brahmacariyaṃ, cattāro
satipaṭṭhāne cattāro sammappadhāne cattāro iddhipāde pañcindriyāni pañca balāni
satta bojjhaṅge ariyaṃ aṭṭhaṅgikaṃ maggaṃ nibbānañca nibbānagāminiñca
paṭipadaṃ akkhāhi ācikkhāhi desehi paññapehi paṭṭhapehi vivarāhi vibhajāhi
uttānīkarohi pakāsehīti—  tvañca me dhammamakkhāhi.</p>
<p>
<a class="ms" id="p_25Cn_678"></a><a class="sc" id="484"></a><strong>Taṇhānigghātanaṃ
munī</strong>ti.
<strong>Taṇhā</strong>ti—  rūpataṇhā…pe…  dhammataṇhā. Taṇhānigghātanaṃ
taṇhāpahānaṃ taṇhāvūpasamaṃ taṇhāpaṭinissaggaṃ taṇhāpaṭippassaddhiṃ amataṃ
nibbānaṃ.
<strong>Munī</strong>ti monaṃ vuccati ñāṇaṃ…pe…  saṅgajālamaticca so munīti—
taṇhānigghātanaṃ muni.</p>
<p>
<a class="ms" id="p_25Cn_679"></a><a class="sc" id="485"></a><strong>Yaṃ
viditvā sato caran</strong>ti yaṃ viditaṃ katvā tulayitvā tīrayitvā
vibhāvayitvā vibhūtaṃ katvā. “Sabbe saṅkhārā aniccā”ti viditaṃ katvā tulayitvā
tīrayitvā vibhāvayitvā vibhūtaṃ katvā, “sabbe saṅkhārā dukkhā”ti…pe…  “sabbe
dhammā anattā”ti…pe…  “yaṃ kiñci samudayadhammaṃ sabbaṃ taṃ nirodhadhamman”ti
viditaṃ katvā tulayitvā tīrayitvā vibhāvayitvā vibhūtaṃ katvā.
<strong>Sato</strong>ti catūhi kāraṇehi sato—  kāye kāyānupassanāsatipaṭṭhānaṃ
bhāvento sato…pe…  so vuccati sato.
<strong>Caran</strong>ti caranto viharanto iriyanto vattento pālento yapento
yāpentoti—  yaṃ viditvā sato caraṃ.</p>
<p>
<a class="ms" id="p_25Cn_680"></a><a class="sc" id="486"></a><strong>Tare loke
visattikan</strong>ti visattikā vuccati taṇhā. Yo rāgo sārāgo…pe…  abhijjhā
lobho akusalamūlaṃ.
<strong>Visattikā</strong>ti kenaṭṭhena visattikā…pe…  visaṭā vitthatāti
visattikā.
<strong>Loke</strong>ti apāyaloke manussaloke devaloke khandhaloke dhātuloke
āyatanaloke.
<strong>Tare loke visattikan</strong>ti loke vesā visattikā loke vetaṃ
visattikaṃ sato tareyyaṃ uttareyyaṃ patareyyaṃ samatikkameyyaṃ vītivatteyyanti—
tare loke visattikaṃ. Tenāha so brāhmaṇo— </p>
<blockquote class="gatha">
<p>
<a class="ms" id="p_25Cn_681"></a>
<a class="sc" id="487"></a>
“Tvañca me dhammamakkhāhi,<br>
taṇhānigghātanaṃ muni;<br>
Yaṃ viditvā sato caraṃ,<br>
tare loke visattikan”ti.<br>
</p>
<p>
<a class="msdiv" id="msdiv55"></a>
<a class="ms" id="p_25Cn_682"></a>
<a class="sc" id="488"></a>
<strong>Idha diṭṭhasutamutaviññātesu,</strong>
<br>
<strong>Piyarūpesu hemaka;</strong>
<br>
<strong>Chandarāgavinodanaṃ,</strong>
<br>
<strong>Nibbānapadamaccutaṃ.</strong>
(3)<br>
</p>
</blockquote>
<p>
<a class="ms" id="p_25Cn_683"></a><a class="sc" id="489"></a><strong>Idha
diṭṭhasutamutaviññātesū</strong>ti.
<strong>Diṭṭhan</strong>ti cakkhunā diṭṭhaṃ;
<strong>sutan</strong>ti sotena sutaṃ;
<strong>mutan</strong>ti ghānena ghāyitaṃ jivhāya sāyitaṃ kāyena phuṭṭhaṃ;
<strong>viññātan</strong>ti manasā viññātanti—  idha diṭṭhasutamutaviññātesu.
</p>
<p>
<a class="ms" id="p_25Cn_684"></a><a class="sc" id="490"></a><strong>Piyarūpesu
hemakā</strong>ti kiñca loke piyarūpaṃ sātarūpaṃ? Cakkhu loke piyarūpaṃ
sātarūpaṃ, sotaṃ loke…pe…  ghānaṃ loke…  jivhā loke…  kāyo loke…  mano loke
piyarūpaṃ sātarūpaṃ; rūpā loke piyarūpaṃ sātarūpaṃ, saddā loke…  gandhā loke…
rasā loke…  phoṭṭhabbā loke…  dhammā loke piyarūpaṃ sātarūpaṃ; cakkhuviññāṇaṃ
loke piyarūpaṃ sātarūpaṃ, sotaviññāṇaṃ loke piyarūpaṃ sātarūpaṃ, ghānaviññāṇaṃ
loke…  jivhāviññāṇaṃ loke…  kāyaviññāṇaṃ loke…  manoviññāṇaṃ loke piyarūpaṃ
sātarūpaṃ, cakkhusamphasso loke…  sotasamphasso loke…  ghānasamphasso loke…
jivhāsamphasso loke…  kāyasamphasso loke…  manosamphasso loke piyarūpaṃ
sātarūpaṃ; cakkhusamphassajā vedanā loke piyarūpaṃ sātarūpaṃ…  sotasamphassajā
vedanā…  ghānasamphassajā vedanā…  jivhāsamphassajā vedanā…  kāyasamphassajā
vedanā…  manosamphassajā vedanā loke piyarūpaṃ sātarūpaṃ; rūpasaññā loke…
saddasaññā loke…  gandhasaññā loke…  rasasaññā loke…  phoṭṭhabbasaññā loke…
dhammasaññā loke piyarūpaṃ sātarūpaṃ, rūpasañcetanā loke…  saddasañcetanā loke…
gandhasañcetanā loke…  rasasañcetanā loke…  phoṭṭhabbasañcetanā loke…
dhammasañcetanā loke piyarūpaṃ sātarūpaṃ; rūpataṇhā loke…  saddataṇhā loke…
gandhataṇhā loke…  rasataṇhā loke…  phoṭṭhabbataṇhā loke…  dhammataṇhā loke
piyarūpaṃ sātarūpaṃ; rūpavitakko loke…  saddavitakko loke…  gandhavitakko loke…
rasavitakko loke…  phoṭṭhabbavitakko loke…  dhammavitakko loke piyarūpaṃ
sātarūpaṃ; rūpavicāro loke piyarūpaṃ sātarūpaṃ, saddavicāro loke…  gandhavicāro
loke…  rasavicāro loke…  phoṭṭhabbavicāro loke…  dhammavicāro loke piyarūpaṃ
sātarūpanti—  piyarūpesu hemaka.</p>
<p>
<a class="ms" id="p_25Cn_685"></a><a class="sc" id="491"></a><strong>Chandarāgavinodanan</strong>ti.
<strong>Chandarāgo</strong>ti yo kāmesu kāmacchando kāmarāgo kāmanandī
kāmataṇhā kāmasineho kāmapariḷāho kāmamucchā kāmajjhosānaṃ kāmogho kāmayogo
kāmupādānaṃ kāmacchandanīvaraṇaṃ.
<strong>Chandarāgavinodanan</strong>ti chandarāgappahānaṃ chandarāgavūpasamaṃ
chandarāgapaṭinissaggaṃ chandarāgapaṭippassaddhaṃ amataṃ nibbānanti—
chandarāgavinodanaṃ.</p>
<p>
<a class="ms" id="p_25Cn_686"></a><a class="sc" id="492"></a><strong>Nibbānapadamaccutan</strong>ti
nibbānapadaṃ tāṇapadaṃ leṇapadaṃ saraṇapadaṃ abhayapadaṃ.
<strong>Accutan</strong>ti niccaṃ dhuvaṃ sassataṃ avipariṇāmadhammanti—
nibbānapadamaccutaṃ. Tenāha bhagavā— </p>
<blockquote class="gatha">
<p>
<a class="ms" id="p_25Cn_687"></a>
<a class="sc" id="493"></a>
“Idha diṭṭhasutamutaviññātesu,<br>
Piyarūpesu hemaka;<br>
Chandarāgavinodanaṃ,<br>
Nibbānapadamaccutan”ti.<br>
</p>
<p>
<a class="msdiv" id="msdiv56"></a>
<a class="ms" id="p_25Cn_688"></a>
<a class="sc" id="494"></a>
<strong>Etadaññāya ye satā,</strong>
<br>
<strong>diṭṭhadhammābhinibbutā;</strong>
<br>
<strong>Upasantā ca te sadā,</strong>
<br>
<strong>tiṇṇā loke visattikaṃ.</strong>
(4)<br>
</p>
</blockquote>
<p>
<a class="ms" id="p_25Cn_689"></a><a class="sc" id="495"></a><strong>Etadaññāya
ye satā</strong>ti.
<strong>Etan</strong>ti amataṃ nibbānaṃ. Yo so sabbasaṅkhārasamatho
sabbūpadhipaṭinissaggo taṇhakkhayo virāgo nirodho nibbānaṃ.
<strong>Aññāyā</strong>ti aññāya jānitvā tulayitvā tīrayitvā vibhāvayitvā
vibhūtaṃ katvā. “Sabbe saṅkhārā aniccā”ti aññāya jānitvā tulayitvā tīrayitvā
vibhāvayitvā vibhūtaṃ katvā. “Sabbe saṅkhārā dukkhā”ti…  “sabbe dhammā
anattā”ti…pe…  “yaṃ kiñci samudayadhammaṃ sabbaṃ taṃ nirodhadhamman”ti aññāya
jānitvā tulayitvā tīrayitvā vibhāvayitvā vibhūtaṃ katvā.
<strong>Ye</strong>ti arahanto khīṇāsavā.
<strong>Satā</strong>ti catūhi kāraṇehi satā—  kāye kāyānupassanāsatipaṭṭhānaṃ
bhāvitattā satā…pe…  te vuccanti satāti—  etadaññāya ye satā.</p>
<p>
<a class="ms" id="p_25Cn_690"></a><a class="sc" id="496"></a><strong>Diṭṭhadhammābhinibbutā</strong>ti.
<strong>Diṭṭhadhammā</strong>ti diṭṭhadhammā ñātadhammā tulitadhammā
tīritadhammā vibhūtadhammā vibhāvitadhammā. “Sabbe saṅkhārā aniccā”ti
diṭṭhadhammā…pe…  “yaṃ kiñci samudayadhammaṃ sabbaṃ taṃ nirodhadhamman”ti
diṭṭhadhammā ñātadhammā tulitadhammā tīritadhammā vibhūtadhammā
vibhāvitadhammā.
<strong>Abhinibbutā</strong>ti rāgassa nibbāpitattā nibbutā, dosassa
nibbāpitattā nibbutā, mohassa nibbāpitattā nibbutā, kodhassa…pe…  upanāhassa…
sabbākusalābhisaṅkhārānaṃ santattā samitattā vūpasamitattā nijjhātattā
nibbutattā vigatattā paṭippassaddhattā santā upasantā vūpasantā nibbutā
paṭippassaddhāti—  diṭṭhadhammābhinibbutā.</p>
<p>
<a class="ms" id="p_25Cn_691"></a><a class="sc" id="497"></a><strong>Upasantā
ca te sadā</strong>ti.
<strong>Upasantā</strong>ti rāgassa upasamitattā nibbāpitattā upasantā…pe…
dosassa…  mohassa…  kodhassa…  upanāhassa…pe…  sabbākusalābhisaṅkhārānaṃ
santattā samitattā vūpasamitattā nijjhātattā nibbutattā vigatattā
paṭippassaddhattā santā upasantā vūpasantā nibbutā paṭippassaddhāti upasantā.
<strong>Te</strong>ti arahanto khīṇāsavā.
<strong>Sadā</strong>ti sadā sabbakālaṃ niccakālaṃ dhuvakālaṃ satataṃ samitaṃ
abbokiṇṇaṃ poṅkhānupoṅkhaṃ udakūmikajātaṃ avīcisantatisahitaṃ phassitaṃ
purebhattaṃ pacchābhattaṃ purimayāmaṃ majjhimayāmaṃ pacchimayāmaṃ kāḷe juṇhe
vasse hemante gimhe purime vayokhandhe majjhime vayokhandhe pacchime
vayokhandheti—  upasantā ca te sadā.</p>
<p>
<a class="ms" id="p_25Cn_692"></a><a class="sc" id="498"></a><strong>Tiṇṇā loke
visattikan</strong>ti visattikā vuccati taṇhā. Yo rāgo sārāgo…pe…  abhijjhā
lobho akusalamūlaṃ.
<strong>Visattikā</strong>ti kenaṭṭhena visattikā…pe…  visaṭā vitthatāti
visattikā.
<strong>Loke</strong>ti apāyaloke…pe…  āyatanaloke.
<strong>Tiṇṇā loke visattikan</strong>ti loke vesā visattikā loke vetaṃ
visattikaṃ tiṇṇā uttiṇṇā nitthiṇṇā atikkantā samatikkantā vītivattāti—  tiṇṇā
loke visattikaṃ. Tenāha bhagavā— </p>
<blockquote class="gatha">
<p>
<a class="ms" id="p_25Cn_693"></a>
<a class="sc" id="499"></a>
“Etadaññāya ye satā,<br>
diṭṭhadhammābhinibbutā;<br>
Upasantā ca te sadā,<br>
tiṇṇā loke visattikan”ti.<br>
</p>
</blockquote>
<p>
<a class="ms" id="p_25Cn_694"></a><a class="sc" id="500"></a>Saha
gāthāpariyosānā…pe…  satthā me, bhante, bhagavā, sāvakohamasmīti.</p>
<p class="endsutta">
<a class="ms" id="p_25Cn_695"></a>
<a class="sc" id="501"></a>
Hemakamāṇavapucchāniddeso aṭṭhamo.</p>
<h2> Todeyyamāṇavapucchāniddesa</h2>
<blockquote class="gatha">
<p>
<a class="msdiv" id="msdiv57"></a>
<a class="ms" id="p_25Cn_696"></a>
<a class="sc" id="502"></a>
<strong>Yasmiṃ kāmā na vasanti,
<span class="gathaQuote">(iccāyasmā todeyyo)</span></strong><br>
<strong>Taṇhā yassa na vijjati;</strong>
<br>
<strong>Kathaṃkathā ca yo tiṇṇo,</strong>
<br>
<strong>Vimokkho tassa kīdiso.</strong>
(1)<br>
</p>
</blockquote>
<p>
<a class="ms" id="p_25Cn_697"></a><a class="sc" id="503"></a><strong>Yasmiṃ
kāmā na vasantī</strong>ti yasmiṃ kāmā na vasanti na saṃvasanti na āvasanti na
parivasantīti—  yasmiṃ kāmā na vasanti.
<strong>Iccāyasmā todeyyo</strong>ti.
<strong>Iccā</strong>ti padasandhi…pe…  padānupubbatāpetaṃ—  iccāti.
<strong>Āyasmā</strong>ti piyavacanaṃ…pe… .
<strong>Todeyyo</strong>ti tassa brāhmaṇassa nāmaṃ…pe…  abhilāpoti—  iccāyasmā
todeyyo.</p>
<p>
<a class="ms" id="p_25Cn_698"></a><a class="sc" id="504"></a><strong>Taṇhā
yassa na vijjatī</strong>ti taṇhā yassa natthi na atthi na saṃvijjati
nupalabbhati ñāṇagginā daḍḍhāti—  taṇhā yassa na vijjati.</p>
<p>
<a class="ms" id="p_25Cn_699"></a><a class="sc" id="505"></a><strong>Kathaṃkathā
ca yo tiṇṇo</strong>ti kathaṃkathā ca yo tiṇṇo uttiṇṇo nitthiṇṇo atikkanto
samatikkanto vītivattoti—  kathaṃkathā ca yo tiṇṇo.</p>
<p>
<a class="ms" id="p_25Cn_700"></a><a class="sc" id="506"></a><strong>Vimokkho
tassa kīdiso</strong>ti vimokkho tassa kīdiso kiṃsaṇṭhito kiṃpakāro
kiṃpaṭibhāgo icchitabboti vimokkhaṃ pucchatīti—  vimokkho tassa kīdiso. Tenāha
so brāhmaṇo— </p>
<blockquote class="gatha">
<p>
<a class="ms" id="p_25Cn_701"></a>
<a class="sc" id="507"></a>
“Yasmiṃ kāmā na vasanti,
<span class="gathaQuote">(iccāyasmā todeyyo)</span><br>
Taṇhā yassa na vijjati;<br>
Kathaṃkathā ca yo tiṇṇo,<br>
Vimokkho tassa kīdiso”ti.<br>
</p>
<p>
<a class="msdiv" id="msdiv58"></a>
<a class="ms" id="p_25Cn_702"></a>
<a class="sc" id="508"></a>
<strong>Yasmiṃ kāmā na vasanti,
<span class="gathaQuote">(todeyyāti bhagavā)</span></strong><br>
<strong>Taṇhā yassa na vijjati;</strong>
<br>
<strong>Kathaṃkathā ca yo tiṇṇo,</strong>
<br>
<strong>Vimokkho tassa nāparo.</strong>
(2)<br>
</p>
</blockquote>
<p>
<a class="ms" id="p_25Cn_703"></a><a class="sc" id="509"></a><strong>Yasmiṃ
kāmā na vasantī</strong>ti.
<strong>Yasmin</strong>ti yasmiṃ puggale arahante khīṇāsave.
<strong>Kāmā</strong>ti uddānato dve kāmā—  vatthukāmā ca kilesakāmā ca…pe…
ime vuccanti vatthukāmā…pe…  ime vuccanti kilesakāmā.
<strong>Yasmiṃ kāmā na vasantī</strong>ti yasmiṃ kāmā na vasanti na saṃvasanti
na āvasanti na parivasantīti—  yasmiṃ kāmā na vasanti.</p>
<p>
<a class="ms" id="p_25Cn_704"></a><a class="sc" id="510"></a><strong>Todeyyāti
bhagavā</strong>ti.
<strong>Todeyyā</strong>ti bhagavā taṃ brāhmaṇaṃ nāmena ālapati.
<strong>Bhagavā</strong>ti gāravādhivacanametaṃ…pe…  sacchikā paññatti, yadidaṃ
bhagavāti—  todeyyāti bhagavā.</p>
<p>
<a class="ms" id="p_25Cn_705"></a><a class="sc" id="511"></a><strong>Taṇhā
yassa na vijjatī</strong>ti.
<strong>Taṇhā</strong>ti rūpataṇhā saddataṇhā gandhataṇhā rasataṇhā
phoṭṭhabbataṇhā dhammataṇhā.
<strong>Yassā</strong>ti arahato khīṇāsavassa.
<strong>Taṇhā yassa na vijjatī</strong>ti taṇhā yassa natthi na atthi na
saṃvijjati nupalabbhati, pahīnā samucchinnā vūpasantā paṭippassaddhā
abhabbuppattikā ñāṇagginā daḍḍhāti—  taṇhā yassa na vijjati.</p>
<p>
<a class="ms" id="p_25Cn_706"></a><a class="sc" id="512"></a><strong>Kathaṃkathā
ca yo tiṇṇo</strong>ti kathaṃkathā vuccati vicikicchā. Dukkhe kaṅkhā…pe…
chambhitattaṃ cittassa manovilekho.
<strong>Yo</strong>ti yo so arahaṃ khīṇāsavo.
<strong>Kathaṃkathā ca yo tiṇṇo</strong>ti kathaṃkathā ca yo tiṇṇo uttiṇṇo
nitthiṇṇo atikkanto samatikkanto vītivattoti—  kathaṃkathā ca yo tiṇṇo.</p>
<p>
<a class="ms" id="p_25Cn_707"></a><a class="sc" id="513"></a><strong>Vimokkho
tassa nāparo</strong>ti natthi tassa aparo vimokkho. Yena vimokkhena vimucceyya
vimutto so. Kataṃ tassa vimokkhena karaṇīyanti—  vimokkho tassa nāparo. Tenāha
bhagavā— </p>
<blockquote class="gatha">
<p>
<a class="ms" id="p_25Cn_708"></a>
<a class="sc" id="514"></a>
“Yasmiṃ kāmā na vasanti,
<span class="gathaQuote">(todeyyāti bhagavā)</span><br>
Taṇhā yassa na vijjati;<br>
Kathaṃkathā ca yo tiṇṇo,<br>
Vimokkho tassa nāparo”ti.<br>
</p>
<p>
<a class="msdiv" id="msdiv59"></a>
<a class="ms" id="p_25Cn_709"></a>
<a class="sc" id="515"></a>
<strong>Nirāsaso so uda āsasāno,</strong>
<br>
<strong>Paññāṇavā so uda paññakappī;</strong>
<br>
<strong>Muniṃ ahaṃ sakka yathā vijaññaṃ,</strong>
<br>
<strong>Taṃ me viyācikkha samantacakkhu.</strong>
(3)<br>
</p>
</blockquote>
<p>
<a class="ms" id="p_25Cn_710"></a><a class="sc" id="516"></a><strong>Nirāsaso
so uda āsasāno</strong>ti nittaṇho so, udāhu sataṇho rūpe āsīsati, sadde…pe…
gandhe…  rase…  phoṭṭhabbe…  kulaṃ…  gaṇaṃ…  āvāsaṃ…  lābhaṃ…  yasaṃ…
pasaṃsaṃ…  sukhaṃ…  cīvaraṃ…  piṇḍapātaṃ…  senāsanaṃ…
gilānapaccayabhesajjaparikkhāraṃ…  kāmadhātuṃ…  rūpadhātuṃ…  arūpadhātuṃ…
kāmabhavaṃ…  rūpabhavaṃ…  arūpabhavaṃ…  saññābhavaṃ…  asaññābhavaṃ…
nevasaññānāsaññābhavaṃ…  ekavokārabhavaṃ…  catuvokārabhavaṃ…
pañcavokārabhavaṃ…  atītaṃ…  anāgataṃ…  paccuppannaṃ…  diṭṭhasutamutaviññātabbe
dhamme āsīsati sādiyati pattheti piheti abhijappatīti—  nirāsaso so uda
āsasāno.</p>
<p>
<a class="ms" id="p_25Cn_711"></a><a class="sc" id="517"></a><strong>Paññāṇavā
so uda paññakappī</strong>ti.
<strong>Paññāṇavā so</strong>ti paṇḍito paññavā buddhimā ñāṇī vibhāvī medhāvī.
<strong>Uda paññakappī</strong>ti udāhu aṭṭhasamāpattiñāṇena vā
pañcābhiññāñāṇena vā micchāñāṇena vā taṇhākappaṃ vā diṭṭhikappaṃ vā kappeti
janeti sañjaneti nibbatteti abhinibbattetīti—  paññāṇavā so uda paññakappī.
</p>
<p>
<a class="ms" id="p_25Cn_712"></a><a class="sc" id="518"></a><strong>Muniṃ ahaṃ
sakka yathā vijaññan</strong>ti.
<strong>Sakkā</strong>ti sakko bhagavā. Sakyakulā pabbajitotipi sakko. Atha vā
aḍḍho mahaddhano dhanavātipi sakko. Tassimāni dhanāni, seyyathidaṃ—
saddhādhanaṃ sīladhanaṃ hiridhanaṃ ottappadhanaṃ sutadhanaṃ cāgadhanaṃ
paññādhanaṃ satipaṭṭhānadhanaṃ sammappadhānadhanaṃ iddhipādadhanaṃ
indriyadhanaṃ baladhanaṃ bojjhaṅgadhanaṃ maggadhanaṃ phaladhanaṃ
nibbānadhananti. Tehi anekavidhehi dhanaratanehi aḍḍho mahaddhano dhanavātipi
sakko. Atha vā sakko pahu visavī alamatto sūro vīro vikkanto abhīrū acchambhī
anutrāsī apalāyī pahīnabhayabheravo vigatalomahaṃsotipi sakko.
<strong>Muniṃ ahaṃ sakka yathā vijaññan</strong>ti sakka yathāhaṃ muniṃ
jāneyyaṃ ājāneyyaṃ vijāneyyaṃ paṭivijāneyyaṃ paṭivijjheyyanti—  muniṃ ahaṃ
sakka yathā vijaññaṃ.</p>
<p>
<a class="ms" id="p_25Cn_713"></a><a class="sc" id="519"></a><strong>Taṃ me
viyācikkha samantacakkhū</strong>ti.
<strong>Tan</strong>ti yaṃ pucchāmi yaṃ yācāmi yaṃ ajjhesāmi yaṃ pasādemi.
<strong>Viyācikkhā</strong>ti ācikkhāhi desehi paññapehi paṭṭhapehi vivarāhi
vibhajāhi uttānīkarohi pakāsehi.
<strong>Samantacakkhū</strong>ti samantacakkhu vuccati sabbaññutañāṇaṃ…pe…
tathāgato tena samantacakkhūti—  taṃ me viyācikkha samantacakkhu. Tenāha so
brāhmaṇo— </p>
<blockquote class="gatha">
<p>
<a class="ms" id="p_25Cn_714"></a>
<a class="sc" id="520"></a>
“Nirāsaso so uda āsasāno,<br>
Paññāṇavā so uda paññakappī;<br>
Muniṃ ahaṃ sakka yathā vijaññaṃ,<br>
Taṃ me viyācikkha samantacakkhū”ti.<br>
</p>
<p>
<a class="msdiv" id="msdiv60"></a>
<a class="ms" id="p_25Cn_715"></a>
<a class="sc" id="521"></a>
<strong>Nirāsaso so na ca āsasāno,</strong>
<br>
<strong>Paññāṇavā so na ca paññakappī;</strong>
<br>
<strong>Evampi todeyya muniṃ vijāna,</strong>
<br>
<strong>Akiñcanaṃ kāmabhave asattaṃ.</strong>
(4)<br>
</p>
</blockquote>
<p>
<a class="ms" id="p_25Cn_716"></a><a class="sc" id="522"></a><strong>Nirāsaso
so na ca āsasāno</strong>ti nittaṇho so. Na so sataṇho rūpe nāsīsati. Sadde…pe…
gandhe…  diṭṭhasutamutaviññātabbe dhamme nāsīsati na icchati na sādiyati na
pattheti na piheti nābhijappatīti—  nirāsaso so na ca āsasāno.</p>
<p>
<a class="ms" id="p_25Cn_717"></a><a class="sc" id="523"></a><strong>Paññāṇavā
so na ca paññakappī</strong>ti.
<strong>Paññāṇavā</strong>ti paṇḍito paññavā buddhimā ñāṇī vibhāvī medhāvī.
<strong>Na ca paññakappī</strong>ti aṭṭhasamāpattiñāṇena vā pañcābhiññāñāṇena
vā micchāñāṇena vā taṇhākappaṃ vā na kappeti diṭṭhikappaṃ vā na kappeti na
janeti na sañjaneti na nibbatteti nābhinibbattetīti—  paññāṇavā so na ca
paññakappī.</p>
<p>
<a class="ms" id="p_25Cn_718"></a><a class="sc" id="524"></a><strong>Evampi
todeyya muniṃ vijānā</strong>ti.
<strong>Munī</strong>ti monaṃ vuccati ñāṇaṃ…pe…  saṅgajālamaticca so muni.
<strong>Evampi todeyya muniṃ vijānā</strong>ti todeyya, evaṃ muniṃ jāna
paṭijāna paṭivijāna paṭivijjhāti—  evampi todeyya muniṃ vijāna.</p>
<p>
<a class="ms" id="p_25Cn_719"></a><a class="sc" id="525"></a><strong>Akiñcanaṃ
kāmabhave asattan</strong>ti.
<strong>Akiñcanan</strong>ti rāgakiñcanaṃ dosakiñcanaṃ mohakiñcanaṃ
mānakiñcanaṃ diṭṭhikiñcanaṃ kilesakiñcanaṃ duccaritakiñcanaṃ. Yassetāni
kiñcanāni pahīnāni samucchinnāni vūpasantāni paṭippassaddhāni abhabbuppattikāni
ñāṇagginā daḍḍhāni, so vuccati akiñcano.
<strong>Kāmā</strong>ti uddānato dve kāmā—  vatthukāmā ca kilesakāmā ca…pe…
ime vuccanti vatthukāmā…pe…  ime vuccanti kilesakāmā.
<strong>Bhavā</strong>ti dve bhavā—  kammabhavo ca paṭisandhiko ca
punabbhavo…pe…  ayaṃ paṭisandhiko punabbhavo.</p>
<p>
<a class="ms" id="p_25Cn_720"></a><a class="sc" id="526"></a><strong>Akiñcanaṃ
kāmabhave asattan</strong>ti akiñcanaṃ puggalaṃ kāme ca bhave ca asattaṃ
alaggaṃ alaggitaṃ apalibuddhaṃ nikkhantaṃ nissaṭaṃ vippamuttaṃ visaññuttaṃ
vimariyādikatena cetasā viharantanti—  akiñcanaṃ kāmabhave asattaṃ. Tenāha
bhagavā— </p>
<blockquote class="gatha">
<p>
<a class="ms" id="p_25Cn_721"></a>
<a class="sc" id="527"></a>
“Nirāsaso so na ca āsasāno,<br>
Paññāṇavā so na ca paññakappī;<br>
Evampi todeyya muniṃ vijāna,<br>
Akiñcanaṃ kāmabhave asattan”ti.<br>
</p>
</blockquote>
<p>
<a class="ms" id="p_25Cn_722"></a><a class="sc" id="528"></a>Saha
gāthāpariyosānā…pe…  satthā me bhante bhagavā, sāvakohamasmīti.</p>
<p class="endsutta">
<a class="ms" id="p_25Cn_723"></a>
<a class="sc" id="529"></a>
Todeyyamāṇavapucchāniddeso navamo.</p>
<h2> Kappamāṇavapucchāniddesa</h2>
<blockquote class="gatha">
<p>
<a class="msdiv" id="msdiv61"></a>
<a class="ms" id="p_25Cn_724"></a>
<a class="sc" id="530"></a>
<strong>Majjhe sarasmiṃ tiṭṭhataṃ,
<span class="gathaQuote">(iccāyasmā kappo)</span></strong><br>
<strong>Oghe jāte mahabbhaye;</strong>
<br>
<strong>Jarāmaccuparetānaṃ,</strong>
<br>
<strong>Dīpaṃ pabrūhi mārisa;</strong>
<br>
<strong>Tvañca me dīpamakkhāhi,</strong>
<br>
<strong>Yathāyidaṃ nāparaṃ siyā.</strong>
(1)<br>
</p>
</blockquote>
<p>
<a class="ms" id="p_25Cn_725"></a><a class="sc" id="531"></a><strong>Majjhe
sarasmiṃ tiṭṭhatan</strong>ti saro vuccati saṃsāro āgamanaṃ gamanaṃ
gamanāgamanaṃ kālaṃ gati bhavābhavo cuti ca upapatti ca nibbatti ca bhedo ca
jāti ca jarā ca maraṇañca. Saṃsārassa purimāpi koṭi na paññāyati, pacchimāpi
koṭi na paññāyati; majjheva saṃsāre sattā ṭhitā patiṭṭhitā allīnā upagatā
ajjhositā adhimuttā.</p>
<p>
<a class="ms" id="p_25Cn_726"></a><a class="sc" id="532"></a>Kathaṃ saṃsārassa
purimā koṭi na paññāyati? Ettakā jātiyo vaṭṭaṃ vatti, tato paraṃ na vattatīti
hevaṃ natthi, evampi saṃsārassa purimā koṭi na paññāyati. Ettakāni jātisatāni
vaṭṭaṃ vatti, tato paraṃ na vattatīti hevaṃ natthi, evampi saṃsārassa purimā
koṭi na paññāyati. Ettakāni jātisahassāni vaṭṭaṃ vatti, tato paraṃ na vattatīti
hevaṃ natthi, evampi saṃsārassa purimā koṭi na paññāyati. Ettakāni
jātisatasahassāni vaṭṭaṃ vatti, tato paraṃ na vattatīti hevaṃ natthi, evampi
saṃsārassa purimā koṭi na paññāyati. Ettakā jātikoṭiyo vaṭṭaṃ vatti, tato paraṃ
na vattatīti hevaṃ natthi, evampi saṃsārassa purimā koṭi na paññāyati.
Ettakāni jātikoṭisatāni vaṭṭaṃ vatti, tato paraṃ na vattatīti hevaṃ natthi,
evampi saṃsārassa purimā koṭi na paññāyati. Ettakāni jātikoṭisahassāni vaṭṭaṃ
vatti, tato paraṃ na vattatīti, hevaṃ natthi. Evampi saṃsārassa purimā koṭi na
paññāyati. Ettakāni jātikoṭisatasahassāni vaṭṭaṃ vatti, tato paraṃ na vattatīti
hevaṃ natthi, evampi saṃsārassa purimā koṭi na paññāyati.</p>
<p>
<a class="ms" id="p_25Cn_727"></a><a class="sc" id="533"></a>Ettakāni vassāni
vaṭṭaṃ vatti, tato paraṃ na vattatīti hevaṃ natthi, evampi saṃsārassa purimā
koṭi na paññāyati. Ettakāni vassasatāni vaṭṭaṃ vatti, tato paraṃ na vattatīti
hevaṃ natthi, evampi saṃsārassa purimā koṭi na paññāyati. Ettakāni
vassasahassāni vaṭṭaṃ vatti, tato paraṃ na vattatīti hevaṃ natthi, evampi
saṃsārassa purimā koṭi na paññāyati. Ettakāni vassasatasahassāni vaṭṭaṃ vatti,
tato paraṃ na vattatīti hevaṃ natthi, evampi saṃsārassa purimā koṭi na
paññāyati. Ettakā vassakoṭiyo vaṭṭaṃ vatti, tato paraṃ na vattatīti hevaṃ
natthi, evampi saṃsārassa purimā koṭi na paññāyati. Ettakāni vassakoṭisatāni
vaṭṭaṃ vatti, tato paraṃ na vattatīti hevaṃ natthi, evampi saṃsārassa purimā
koṭi na paññāyati. Ettakāni vassakoṭisahassāni vaṭṭaṃ vatti, tato paraṃ na
vattatīti hevaṃ natthi, evampi saṃsārassa purimā koṭi na paññāyati. Ettakāni
vassakoṭisatasahassāni vaṭṭaṃ vatti, tato paraṃ na vattatīti hevaṃ natthi,
evampi saṃsārassa purimā koṭi na paññāyati.</p>
<p>
<a class="ms" id="p_25Cn_728"></a><a class="sc" id="534"></a>Ettakāni kappāni
vaṭṭaṃ vatti, tato paraṃ na vattatīti hevaṃ natthi, evampi saṃsārassa purimā
koṭi na paññāyati. Ettakāni kappasatāni vaṭṭaṃ vatti, tato paraṃ na vattatīti
hevaṃ natthi, evampi saṃsārassa purimā koṭi na paññāyati. Ettakāni
kappasahassāni vaṭṭaṃ vatti, tato paraṃ na vattatīti hevaṃ natthi, evampi
saṃsārassa purimā koṭi na paññāyati. Ettakāni kappasatasahassāni vaṭṭaṃ vatti,
tato paraṃ na vattatīti hevaṃ natthi, evampi saṃsārassa purimā koṭi na
paññāyati. Ettakā kappakoṭiyo vaṭṭaṃ vatti, tato paraṃ na vattatīti hevaṃ
natthi, evampi saṃsārassa purimā koṭi na paññāyati. Ettakāni kappakoṭisatāni
vaṭṭaṃ vatti, tato paraṃ na vattatīti hevaṃ natthi, evampi saṃsārassa purimā
koṭi na paññāyati. Ettakāni kappakoṭisahassāni vaṭṭaṃ vatti, tato paraṃ na
vattatīti hevaṃ natthi, evampi saṃsārassa purimā koṭi na paññāyati. Ettakāni
kappakoṭisatasahassāni vaṭṭaṃ vatti, tato paraṃ na vattatīti hevaṃ natthi,
evampi saṃsārassa purimā koṭi na paññāyati.</p>
<p>
<a class="ms" id="p_25Cn_729"></a><a class="sc" id="535"></a>Vuttañhetaṃ
bhagavatā—  “anamataggoyaṃ, bhikkhave, saṃsāro, pubbā koṭi na paññāyati
avijjānīvaraṇānaṃ sattānaṃ taṇhāsaṃyojanānaṃ sandhāvataṃ saṃsarataṃ. Evaṃ
dīgharattaṃ kho, bhikkhave, dukkhaṃ paccanubhūtaṃ tibbaṃ paccanubhūtaṃ byasanaṃ
paccanubhūtaṃ, kaṭasī vaḍḍhitā. Yāvañcidaṃ, bhikkhave, alameva sabbasaṅkhāresu
nibbindituṃ alaṃ virajjituṃ alaṃ vimuccitun”ti. Evampi saṃsārassa purimā koṭi
na paññāyati.</p>
<p>
<a class="ms" id="p_25Cn_730"></a><a class="sc" id="536"></a>Kathaṃ saṃsārassa
pacchimā koṭi na paññāyati? Ettakā jātiyo vaṭṭaṃ vattissati, tato paraṃ na
vattissatīti hevaṃ natthi, evampi saṃsārassa pacchimā koṭi na paññāyati.
Ettakāni jātisatāni, ettakāni jātisahassāni, ettakāni jātisatasahassāni…pe…
ettakā jātikoṭiyo, ettakāni jātikoṭisatāni, ettakāni jātikoṭisahassāni,
ettakāni jātikoṭisatasahassāni, ettakāni vassāni, ettakāni vassasatāni,
ettakāni vassasahassāni, ettakāni vassasatasahassāni, ettakā vassakoṭiyo,
ettakāni vassakoṭisatāni, ettakāni vassakoṭisahassāni, ettakāni
vassakoṭisatasahassāni, ettakāni kappāni, ettakāni kappasatāni, ettakāni
kappasahassāni, ettakāni kappasatasahassāni, ettakā kappakoṭiyo, ettakāni
kappakoṭisatāni, ettakāni kappakoṭisahassāni, ettakāni kappakoṭisatasahassāni
vaṭṭaṃ vattissati, tato paraṃ na vattissatīti hevaṃ natthi, evampi saṃsārassa
pacchimā koṭi na paññāyati. Evampi saṃsārassa purimāpi koṭi na paññāyati,
pacchimāpi koṭi na paññāyati, majjheva saṃsāre sattā ṭhitā patiṭṭhitā allīnā
upagatā ajjhositā adhimuttāti—  majjhe sarasmiṃ tiṭṭhataṃ.
<strong>Iccāyasmā kappo</strong>ti.
<strong>Iccā</strong>ti padasandhi…pe… .
<strong>Āyasmā</strong>ti piyavacanaṃ…pe… .
<strong>Kappo</strong>ti tassa brāhmaṇassa nāmaṃ…pe…  abhilāpoti—  iccāyasmā
kappo.</p>
<p>
<a class="ms" id="p_25Cn_731"></a><a class="sc" id="537"></a><strong>Oghe jāte
mahabbhaye</strong>ti kāmoghe bhavoghe diṭṭhoghe avijjoghe jāte sañjāte
nibbatte abhinibbatte pātubhūte.
<strong>Mahabbhaye</strong>ti jātibhaye jarābhaye byādhibhaye maraṇabhayeti—
oghe jāte mahabbhaye.</p>
<p>
<a class="ms" id="p_25Cn_732"></a><a class="sc" id="538"></a><strong>Jarāmaccuparetānan</strong>ti
jarāya phuṭṭhānaṃ paretānaṃ samohitānaṃ samannāgatānaṃ. Maccunā phuṭṭhānaṃ
paretānaṃ samohitānaṃ samannāgatānaṃ, jātiyā anugatānaṃ jarāya anusaṭānaṃ
byādhinā abhibhūtānaṃ maraṇena abbhāhatānaṃ atāṇānaṃ aleṇānaṃ asaraṇānaṃ
asaraṇībhūtānanti—  jarāmaccuparetānaṃ.</p>
<p>
<a class="ms" id="p_25Cn_733"></a><a class="sc" id="539"></a><strong>Dīpaṃ
pabrūhi mārisā</strong>ti dīpaṃ tāṇaṃ leṇaṃ saraṇaṃ gatiṃ parāyanaṃ brūhi
ācikkhāhi desehi paññapehi paṭṭhapehi vivarāhi vibhajāhi uttānīkarohi pakāsehi.
<strong>Mārisā</strong>ti piyavacanaṃ garuvacanaṃ
sagāravasappatissādhivacanametaṃ mārisāti—  dīpaṃ pabrūhi mārisa.</p>
<p>
<a class="ms" id="p_25Cn_734"></a><a class="sc" id="540"></a><strong>Tvañca me
dīpamakkhāhī</strong>ti.
<strong>Tvan</strong>ti bhagavantaṃ bhaṇati.
<strong>Dīpamakkhāhī</strong>ti dīpaṃ tāṇaṃ leṇaṃ saraṇaṃ gatiṃ parāyanaṃ
akkhāhi ācikkhāhi desehi paññapehi paṭṭhapehi vivarāhi vibhajāhi uttānīkarohi
pakāsehīti—  tvañca me dīpamakkhāhi.</p>
<p>
<a class="ms" id="p_25Cn_735"></a><a class="sc" id="541"></a><strong>Yathāyidaṃ
nāparaṃ siyā</strong>ti yathayidaṃ dukkhaṃ idheva nirujjheyya vūpasameyya
atthaṃ gaccheyya paṭippassambheyya punapaṭisandhikaṃ dukkhaṃ na nibbatteyya,
kāmadhātuyā vā rūpadhātuyā vā arūpadhātuyā vā kāmabhave vā rūpabhave vā
arūpabhave vā saññābhave vā asaññābhave vā nevasaññānāsaññābhave vā
ekavokārabhave vā catuvokārabhave vā pañcavokārabhave vā punagatiyā vā
upapattiyā vā paṭisandhiyā vā bhave vā saṃsāre vā vaṭṭe vā na janeyya na
sañjaneyya na nibbatteyya nābhinibbatteyya. Idheva nirujjheyya vūpasameyya
atthaṃ gaccheyya paṭippassambheyyāti—  yathāyidaṃ nāparaṃ siyā. Tenāha so
brāhmaṇo— </p>
<blockquote class="gatha">
<p>
<a class="ms" id="p_25Cn_736"></a>
<a class="sc" id="542"></a>
“Majjhe sarasmiṃ tiṭṭhataṃ,
<span class="gathaQuote">(iccāyasmā kappo)</span><br>
Oghe jāte mahabbhaye;<br>
Jarāmaccuparetānaṃ,<br>
Dīpaṃ pabrūhi mārisa;<br>
Tvañca me dīpamakkhāhi,<br>
Yathāyidaṃ nāparaṃ siyā”ti.<br>
</p>
<p>
<a class="msdiv" id="msdiv62"></a>
<a class="ms" id="p_25Cn_737"></a>
<a class="sc" id="543"></a>
<strong>Majjhe sarasmiṃ tiṭṭhataṃ,
<span class="gathaQuote">(kappāti bhagavā)</span></strong><br>
<strong>Oghe jāte mahabbhaye;</strong>
<br>
<strong>Jarāmaccuparetānaṃ,</strong>
<br>
<strong>Dīpaṃ pabrūmi kappa te.</strong>
(2)<br>
</p>
</blockquote>
<p>
<a class="ms" id="p_25Cn_738"></a><a class="sc" id="544"></a><strong>Majjhe
sarasmiṃ tiṭṭhatan</strong>ti saro vuccati saṃsāro āgamanaṃ gamanaṃ
gamanāgamanaṃ kālaṃ gati bhavābhavo, cuti ca upapatti ca nibbatti ca bhedo ca
jāti ca jarā ca maraṇañca. Saṃsārassa purimāpi koṭi na paññāyati, pacchimāpi
koṭi na paññāyati. Majjheva saṃsāre sattā ṭhitā patiṭṭhitā allīnā upagatā
ajjhositā adhimuttā.</p>
<p>
<a class="ms" id="p_25Cn_739"></a><a class="sc" id="545"></a>Kathaṃ saṃsārassa
purimā koṭi na paññāyati…pe…  evaṃ saṃsārassa purimā koṭi na paññāyati. Kathaṃ
saṃsārassa pacchimā koṭi na paññāyati…pe…  evaṃ saṃsārassa pacchimā koṭi na
paññāyati. Evaṃ saṃsārassa purimāpi koṭi na paññāyati, pacchimāpi koṭi na
paññāyati. Majjheva saṃsāre sattā ṭhitā patiṭṭhitā allīnā upagatā ajjhositā
adhimuttāti—  majjhe sarasmiṃ tiṭṭhataṃ.
<strong>Kappāti bhagavā</strong>ti.
<strong>Kappā</strong>ti bhagavā taṃ brāhmaṇaṃ nāmena ālapati.
<strong>Bhagavā</strong>ti gāravādhivacanametaṃ…pe…  sacchikā paññatti, yadidaṃ
bhagavāti—  kappāti bhagavā.</p>
<p>
<a class="ms" id="p_25Cn_740"></a><a class="sc" id="546"></a><strong>Oghe jāte
mahabbhaye</strong>ti kāmoghe bhavoghe diṭṭhoghe avijjoghe jāte sañjāte
nibbatte abhinibbatte pātubhūte.
<strong>Mahabbhaye</strong>ti jātibhaye jarābhaye byādhibhaye maraṇabhayeti—
oghe jāte mahabbhaye.</p>
<p>
<a class="ms" id="p_25Cn_741"></a><a class="sc" id="547"></a><strong>Jarāmaccuparetānan</strong>ti
jarāya phuṭṭhānaṃ paretānaṃ samohitānaṃ samannāgatānaṃ, maccunā phuṭṭhānaṃ
paretānaṃ samohitānaṃ samannāgatānaṃ jātiyā anugatānaṃ jarāya anusaṭānaṃ
byādhinā abhibhūtānaṃ maraṇena abbhāhatānaṃ atāṇānaṃ aleṇānaṃ asaraṇānaṃ
asaraṇībhūtānanti—  jarāmaccuparetānaṃ.</p>
<p>
<a class="ms" id="p_25Cn_742"></a><a class="sc" id="548"></a><strong>Dīpaṃ
pabrūmi kappa te</strong>ti dīpaṃ tāṇaṃ leṇaṃ saraṇaṃ gatiṃ parāyanaṃ brūmi
ācikkhāmi desemi paññapemi paṭṭhapemi vivarāmi vibhajāmi uttānīkaromi
pakāsemīti—  dīpaṃ pabrūmi kappa te. Tenāha bhagavā— </p>
<blockquote class="gatha">
<p>
<a class="ms" id="p_25Cn_743"></a>
<a class="sc" id="549"></a>
“Majjhe sarasmiṃ tiṭṭhataṃ,
<span class="gathaQuote">(kappāti bhagavā)</span><br>
Oghe jāte mahabbhaye;<br>
Jarāmaccuparetānaṃ,<br>
Dīpaṃ pabrūmi kappa te”ti.<br>
</p>
<p>
<a class="msdiv" id="msdiv63"></a>
<a class="ms" id="p_25Cn_744"></a>
<a class="sc" id="550"></a>
<strong>Akiñcanaṃ anādānaṃ,</strong>
<br>
<strong>etaṃ dīpaṃ anāparaṃ;</strong>
<br>
<strong>Nibbānaṃ iti naṃ brūmi,</strong>
<br>
<strong>jarāmaccuparikkhayaṃ.</strong>
(3)<br>
</p>
</blockquote>
<p>
<a class="ms" id="p_25Cn_745"></a><a class="sc" id="551"></a><strong>Akiñcanaṃ
anādānan</strong>ti.
<strong>Kiñcanan</strong>ti—  rāgakiñcanaṃ dosakiñcanaṃ mohakiñcanaṃ
mānakiñcanaṃ diṭṭhikiñcanaṃ kilesakiñcanaṃ duccaritakiñcanaṃ; kiñcanappahānaṃ
kiñcanavūpasamaṃ kiñcanapaṭinissaggaṃ kiñcanapaṭippassaddhiṃ amataṃ nibbānanti—
akiñcanaṃ.
<strong>Anādānan</strong>ti
<strong>ādānaṃ</strong> vuccati taṇhā. Yo rāgo sārāgo…pe…  abhijjhā lobho
akusalamūlaṃ. Ādānappahānaṃ ādānavūpasamaṃ ādānapaṭinissaggaṃ
ādānapaṭippassaddhiṃ amataṃ nibbānanti—  akiñcanaṃ anādānaṃ.</p>
<p>
<a class="ms" id="p_25Cn_746"></a><a class="sc" id="552"></a><strong>Etaṃ dīpaṃ
anāparan</strong>ti etaṃ dīpaṃ tāṇaṃ leṇaṃ saraṇaṃ gati parāyanaṃ.
<strong>Anāparan</strong>ti tamhā paro añño dīpo natthi. Atha kho so evaṃ dīpo
aggo ca seṭṭho ca viseṭṭho ca pāmokkho ca uttamo ca pavaro cāti—  etaṃ dīpaṃ
anāparaṃ.</p>
<p>
<a class="ms" id="p_25Cn_747"></a><a class="sc" id="553"></a><strong>Nibbānaṃ
iti naṃ brūmī</strong>ti vānaṃ vuccati taṇhā. Yo rāgo sārāgo…pe…  abhijjhā
lobho akusalamūlaṃ. Vānappahānaṃ vānavūpasamaṃ vānapaṭinissaggaṃ
vānapaṭippassaddhiṃ amataṃ nibbānaṃ.
<strong>Itī</strong>ti padasandhi padasaṃsaggo padapāripūrī akkharasamavāyo
byañjanasiliṭṭhatā padānupubbatāpetaṃ—  itīti.
<strong>Brūmī</strong>ti brūmi ācikkhāmi desemi paññapemi paṭṭhapemi vivarāmi
vibhajāmi uttānīkaromi pakāsemīti—  nibbānaṃ iti naṃ brūmi.</p>
<p>
<a class="ms" id="p_25Cn_748"></a><a class="sc" id="554"></a><strong>Jarāmaccuparikkhayan</strong>ti
jarāmaraṇassa pahānaṃ vūpasamaṃ paṭinissaggaṃ paṭippassaddhiṃ amataṃ
nibbānanti—  jarāmaccuparikkhayaṃ. Tenāha bhagavā— </p>
<blockquote class="gatha">
<p>
<a class="ms" id="p_25Cn_749"></a>
<a class="sc" id="555"></a>
“Akiñcanaṃ anādānaṃ,<br>
etaṃ dīpaṃ anāparaṃ;<br>
Nibbānaṃ iti naṃ brūmi,<br>
jarāmaccuparikkhayan”ti.<br>
</p>
<p>
<a class="msdiv" id="msdiv64"></a>
<a class="ms" id="p_25Cn_750"></a>
<a class="sc" id="556"></a>
<strong>Etadaññāya ye satā,</strong>
<br>
<strong>Diṭṭhadhammābhinibbutā;</strong>
<br>
<strong>Na te māravasānugā,</strong>
<br>
<strong>Na te mārassa paddhagū.</strong>
(4)<br>
</p>
</blockquote>
<p>
<a class="ms" id="p_25Cn_751"></a><a class="sc" id="557"></a><strong>Etadaññāya
ye satā</strong>ti.
<strong>Etan</strong>ti amataṃ nibbānaṃ. Yo so sabbasaṅkhārasamatho
sabbūpadhipaṭinissaggo taṇhakkhayo virāgo nirodho nibbānaṃ.
<strong>Aññāyā</strong>ti aññāya jānitvā tulayitvā tīrayitvā vibhāvayitvā
vibhūtaṃ katvā, “sabbe saṅkhārā aniccā”ti…pe…  “yaṃ kiñci samudayadhammaṃ,
sabbaṃ taṃ nirodhadhamman”ti aññāya jānitvā tulayitvā tīrayitvā vibhāvayitvā
vibhūtaṃ katvā.
<strong>Ye</strong>ti arahanto khīṇāsavā.
<strong>Satā</strong>ti catūhi kāraṇehi satā—  kāye kāyānupassanāsatipaṭṭhānaṃ
bhāventā satā…pe…  te vuccanti satāti—  etadaññāya ye satā.</p>
<p>
<a class="ms" id="p_25Cn_752"></a><a class="sc" id="558"></a><strong>Diṭṭhadhammābhinibbutā</strong>ti.
<strong>Diṭṭhadhammā</strong>ti diṭṭhadhammā ñātadhammā tulitadhammā
tīritadhammā vibhūtadhammā vibhāvitadhammā.
<strong>Abhinibbutā</strong>ti rāgassa nibbāpitattā nibbutā, dosassa…pe…
sabbākusalābhisaṅkhārānaṃ santattā samitattā vūpasamitattā nijjhātattā
nibbutattā paṭippassaddhattā santā upasantā vūpasantā nibbutā paṭippassaddhāti—
diṭṭhadhammābhinibbutā.</p>
<p>
<a class="ms" id="p_25Cn_753"></a><a class="sc" id="559"></a><strong>Na te
māravasānugā</strong>ti.
<strong>Māro</strong>ti yo so māro kaṇho adhipati antagū namuci pamattabandhu.
<strong>Na te māravasānugā</strong>ti na te mārassa vase vattanti, nāpi māro
tesu vasaṃ vatteti. Te mārañca mārapakkhañca mārapāsañca mārabaḷisañca
mārāmisañca māravisayañca māranivāsañca māragocarañca mārabandhanañca
abhibhuyya abhibhavitvā ajjhottharitvā pariyādiyitvā madditvā caranti viharanti
iriyanti vattenti pālenti yapenti yāpentīti—  na te māravasānugā.</p>
<p>
<a class="ms" id="p_25Cn_754"></a><a class="sc" id="560"></a><strong>Na te
mārassa paddhagū</strong>ti na te mārassa paddhā paddhacarā paricārikā siyā;
buddhassa te bhagavato paddhā paddhacarā paricārikā siyāti—  na te mārassa
paddhagū. Tenāha bhagavā— </p>
<blockquote class="gatha">
<p>
<a class="ms" id="p_25Cn_755"></a>
<a class="sc" id="561"></a>
“Etadaññāya ye satā,<br>
diṭṭhadhammābhinibbutā;<br>
Na te māravasānugā,<br>
na te mārassa paddhagū”ti.<br>
</p>
</blockquote>
<p>
<a class="ms" id="p_25Cn_756"></a><a class="sc" id="562"></a>Saha
gāthāpariyosānā…pe…  satthā me bhante bhagavā, sāvakohamasmīti.</p>
<p class="endsutta">
<a class="ms" id="p_25Cn_757"></a>
<a class="sc" id="563"></a>
Kappamāṇavapucchāniddeso dasamo.</p>
<h2> Jatukaṇṇimāṇavapucchāniddesa</h2>
<blockquote class="gatha">
<p>
<a class="msdiv" id="msdiv65"></a>
<a class="ms" id="p_25Cn_758"></a>
<a class="sc" id="564"></a>
<strong>Sutvānahaṃ vīramakāmakāmiṃ,
<span class="gathaQuote">(iccāyasmā jatukaṇṇi)</span></strong><br>
<strong>Oghātigaṃ puṭṭhumakāmamāgamaṃ;</strong>
<br>
<strong>Santipadaṃ brūhi sahajanetta,</strong>
<br>
<strong>Yathātacchaṃ bhagavā brūhi metaṃ.</strong>
(1)<br>
</p>
</blockquote>
<p>
<a class="ms" id="p_25Cn_759"></a><a class="sc" id="565"></a><strong>Sutvānahaṃ
vīramakāmakāmin</strong>ti sutvā suṇitvā uggahetvā upadhāretvā upalakkhayitvā.
Itipi so bhagavā arahaṃ…pe…  buddho bhagavāti—  sutvānahaṃ.
<strong>Vīran</strong>ti vīro bhagavā. Vīriyavāti vīro, pahūti vīro, visavīti
vīro, alamattoti vīro, sūroti vīro, vikkanto abhīrū acchambhī anutrāsī apalāyī
pahīnabhayabheravo vigatalomahaṃsoti vīro.</p>
<blockquote class="gatha">
<p>
<a class="ms" id="p_25Cn_760"></a>
<a class="sc" id="566"></a>
Virato idha sabbapāpakehi,<br>
Nirayadukkhaṃ aticca vīriyavāso;<br>
So vīriyavā padhānavā,<br>
Vīro tādi pavuccate tathattāti.<br>
</p>
</blockquote>
<p>
<a class="ms" id="p_25Cn_761"></a><a class="sc" id="567"></a>Sutvānahaṃ vīraṃ.
<strong>Akāmakāmin</strong>ti.
<strong>Kāmā</strong>ti uddānato dve kāmā—  vatthukāmā ca kilesakāmā ca…pe…
ime vuccanti vatthukāmā…pe…  ime vuccanti kilesakāmā. Buddhassa bhagavato
vatthukāmā pariññātā, kilesakāmā pahīnā. Vatthukāmānaṃ pariññātattā
kilesakāmānaṃ pahīnattā bhagavā na kāme kāmeti, na kāme pattheti, na kāme
piheti, na kāme abhijappati. Ye kāme kāmenti, kāme patthenti, kāme pihenti,
kāme abhijappanti, te kāmakāmino rāgarāgino saññāsaññino. Bhagavā na kāme
kāmeti, na kāme pattheti, na kāme piheti, na kāme abhijappati. Tasmā buddho
akāmo nikkāmo cattakāmo vantakāmo muttakāmo pahīnakāmo paṭinissaṭṭhakāmo
vītarāgo vigatarāgo cattarāgo vantarāgo muttarāgo pahīnarāgo paṭinissaṭṭharāgo
nicchāto nibbuto sītibhūto sukhappaṭisaṃvedī brahmabhūtena attanā viharatīti—
sutvānahaṃ vīra amakāmakāmiṃ.</p>
<p>
<a class="ms" id="p_25Cn_762"></a><a class="sc" id="568"></a><strong>Iccāyasmā
jatukaṇṇī</strong>ti.
<strong>Iccā</strong>ti padasandhi…pe…  padānupubbatāpetaṃ—  iccāti.
<strong>Āyasmā</strong>ti piyavacanaṃ sagāravasappatissādhivacanametaṃ
āyasmāti.
<strong>Jatukaṇṇī</strong>ti tassa brāhmaṇassa gottaṃ saṅkhā samaññā paññatti
vohāroti—  iccāyasmā jatukaṇṇi.</p>
<p>
<a class="ms" id="p_25Cn_763"></a><a class="sc" id="569"></a><strong>Oghātigaṃ
puṭṭhumakāmamāgaman</strong>ti.
<strong>Oghātigan</strong>ti oghātigaṃ oghaṃ atikkantaṃ samatikkantaṃ
vītivattanti—  oghātigaṃ.
<strong>Puṭṭhun</strong>ti puṭṭhuṃ pucchituṃ yācituṃ ajjhesituṃ pasādetuṃ.
<strong>Akāmamāgaman</strong>ti akāmaṃ puṭṭhuṃ nikkāmaṃ cattakāmaṃ vantakāmaṃ
muttakāmaṃ pahīnakāmaṃ paṭinissaṭṭhakāmaṃ vītarāgaṃ vigatarāgaṃ cattarāgaṃ
vantarāgaṃ muttarāgaṃ pahīnarāgaṃ paṭinissaṭṭharāgaṃ āgamhā āgatamhā upāgatamhā
sampattamhā tayā saddhiṃ samāgatamhāti—  oghātigaṃ puṭṭhumakāmamāgamaṃ.</p>
<p>
<a class="ms" id="p_25Cn_764"></a><a class="sc" id="570"></a><strong>Santipadaṃ
brūhi sahajanettā</strong>ti.
<strong>Santī</strong>ti ekena ākārena santipi santipadampi taṃyeva amataṃ
nibbānaṃ. Yo so sabbasaṅkhārasamatho sabbūpadhipaṭinissaggo taṇhakkhayo virāgo
nirodho nibbānaṃ. Vuttañhetaṃ bhagavatā—  “santametaṃ padaṃ, paṇītametaṃ padaṃ,
yadidaṃ sabbasaṅkhārasamatho sabbūpadhipaṭinissaggo taṇhakkhayo virāgo nirodho
nibbānan”ti. Athāparenākārena ye dhammā santādhigamāya santiphusanāya
santisacchikiriyāya saṃvattanti, seyyathidaṃ—  cattāro satipaṭṭhānā cattāro
sammappadhānā cattāro iddhipādā pañcindriyāni pañca balāni satta bojjhaṅgā
ariyo aṭṭhaṅgiko maggo—  ime vuccanti santipadā. Santipadaṃ tāṇapadaṃ leṇapadaṃ
saraṇapadaṃ abhayapadaṃ accutapadaṃ amatapadaṃ nibbānapadaṃ brūhi ācikkhāhi
desehi paññapehi paṭṭhapehi vivarāhi vibhajāhi uttānīkarohi pakāsehi.
<strong>Sahajanettā</strong>ti nettaṃ vuccati sabbaññutañāṇaṃ. Buddhassa
bhagavato nettañca jinabhāvo ca bodhiyā mūle apubbaṃ acarimaṃ ekasmiṃ khaṇe
uppanno, tasmā buddho sahajanettoti—  santipadaṃ brūhi sahajanetta.</p>
<p>
<a class="ms" id="p_25Cn_765"></a><a class="sc" id="571"></a><strong>Yathātacchaṃ
bhagavā brūhi metan</strong>ti yathātacchaṃ vuccati amataṃ nibbānaṃ…pe…
nirodho nibbānaṃ.
<strong>Bhagavā</strong>ti gāravādhivacanaṃ…pe…  sacchikā paññatti, yadidaṃ
bhagavāti.
<strong>Brūhi metan</strong>ti brūhi ācikkhāhi…pe…  pakāsehīti—  yathātacchaṃ
bhagavā brūhi metaṃ. Tenāha so brāhmaṇo— </p>
<blockquote class="gatha">
<p>
<a class="ms" id="p_25Cn_766"></a>
<a class="sc" id="572"></a>
“Sutvānahaṃ vīramakāmakāmiṃ,
<span class="gathaQuote">(iccāyasmā jatukaṇṇi)</span><br>
Oghātigaṃ puṭṭhumakāmamāgamaṃ;<br>
Santipadaṃ brūhi sahajanetta,<br>
Yathātacchaṃ bhagavā brūhi metan”ti.<br>
</p>
<p>
<a class="msdiv" id="msdiv66"></a>
<a class="ms" id="p_25Cn_767"></a>
<a class="sc" id="573"></a>
<strong>Bhagavā hi kāme abhibhuyya iriyati,</strong>
<br>
<strong>Ādiccova pathaviṃ tejī tejasā;</strong>
<br>
<strong>Parittapaññassa me bhūripañña,</strong>
<br>
<strong>Ācikkha dhammaṃ yamahaṃ vijaññaṃ;</strong>
<br>
<strong>Jātijarāya idha vippahānaṃ.</strong>
(2)<br>
</p>
</blockquote>
<p>
<a class="ms" id="p_25Cn_768"></a><a class="sc" id="574"></a><strong>Bhagavā hi
kāme abhibhuyya iriyatī</strong>ti.
<strong>Bhagavā</strong>ti gāravādhivacanaṃ…pe…  sacchikā paññatti, yadidaṃ
bhagavāti.
<strong>Kāmā</strong>ti uddānato dve kāmā—  vatthukāmā ca kilesakāmā ca…pe…
ime vuccanti vatthukāmā…pe…  ime vuccanti kilesakāmā. Bhagavā vatthukāme
parijānitvā kilesakāme pahāya abhibhuyya abhibhavitvā ajjhottharitvā
pariyādiyitvā carati viharati iriyati vatteti pāleti yapeti yāpetīti—  bhagavā
hi kāme abhibhuyya iriyati.</p>
<p>
<a class="ms" id="p_25Cn_769"></a><a class="sc" id="575"></a><strong>Ādiccova
pathaviṃ tejī tejasā</strong>ti ādicco vuccati sūriyo. Pathavī vuccati jagatī.
Yathā sūriyo tejī tejena samannāgato pathaviṃ abhibhuyya abhibhavitvā
ajjhottharitvā pariyādiyitvā santāpayitvā sabbaṃ ākāsagataṃ tamagataṃ
abhivihacca andhakāraṃ vidhamitvā ālokaṃ dassayitvā ākāse antalikkhe
gaganapathe gacchati, evameva bhagavā ñāṇatejī ñāṇatejena samannāgato sabbaṃ
abhisaṅkhārasamudayaṃ…pe…  kilesatamaṃ avijjandhakāraṃ vidhamitvā ñāṇālokaṃ
dassetvā vatthukāme parijānitvā kilesakāme pahāya abhibhuyya abhibhavitvā
ajjhottharitvā pariyādiyitvā madditvā carati viharati iriyati vatteti pāleti
yapeti yāpetīti—  ādiccova pathaviṃ tejī tejasā.</p>
<p>
<a class="ms" id="p_25Cn_770"></a><a class="sc" id="576"></a><strong>Parittapaññassa
me bhūripaññā</strong>ti ahamasmi parittapañño omakapañño lāmakapañño
chatukkapañño. Tvampi mahāpañño puthupañño hāsapañño javanapañño tikkhapañño
nibbedhikapañño. Bhūri vuccati pathavī. Bhagavā tāya pathavisamāya paññāya
vipulāya vitthatāya samannāgatoti—  parittapaññassa me bhūripañña.</p>
<p>
<a class="ms" id="p_25Cn_771"></a><a class="sc" id="577"></a><strong>Ācikkha
dhammaṃ yamahaṃ vijaññan</strong>ti.
<strong>Dhamman</strong>ti ādikalyāṇaṃ majjhekalyāṇaṃ pariyosānakalyāṇaṃ
sātthaṃ sabyañjanaṃ kevalaparipuṇṇaṃ parisuddhaṃ brahmacariyaṃ, cattāro
satipaṭṭhāne…pe…  nibbānañca nibbānagāminiñca paṭipadaṃ ācikkhāhi desehi
paññapehi paṭṭhapehi vivarāhi vibhajāhi uttānīkarohi pakāsehi.
<strong>Yamahaṃ vijaññan</strong>ti yamahaṃ jāneyyaṃ ājāneyyaṃ vijāneyyaṃ
paṭijāneyyaṃ paṭivijjheyyaṃ adhigaccheyyaṃ phasseyyaṃ sacchikareyyanti—
ācikkha dhammaṃ yamahaṃ vijaññaṃ.</p>
<p>
<a class="ms" id="p_25Cn_772"></a><a class="sc" id="578"></a><strong>Jātijarāya
idha vippahānan</strong>ti idheva jātijarāya maraṇassa pahānaṃ vūpasamaṃ
paṭinissaggaṃ paṭippassaddhiṃ amataṃ nibbānanti—  jātijarāya idha vippahānaṃ.
Tenāha so brāhmaṇo— </p>
<blockquote class="gatha">
<p>
<a class="ms" id="p_25Cn_773"></a>
<a class="sc" id="579"></a>
“Bhagavā hi kāme abhibhuyya iriyati,<br>
Ādiccova pathaviṃ tejī tejasā;<br>
Parittapaññassa me bhūripañña,<br>
Ācikkha dhammaṃ yamahaṃ vijaññaṃ;<br>
Jātijarāya idha vippahānan”ti.<br>
</p>
<p>
<a class="msdiv" id="msdiv67"></a>
<a class="ms" id="p_25Cn_774"></a>
<a class="sc" id="580"></a>
<strong>Kāmesu vinaya gedhaṃ,
<span class="gathaQuote">(jatukaṇṇīti bhagavā)</span></strong><br>
<strong>Nekkhammaṃ daṭṭhu khemato;</strong>
<br>
<strong>Uggahitaṃ nirattaṃ vā,</strong>
<br>
<strong>Mā te vijjittha kiñcanaṃ.</strong>
(3)<br>
</p>
</blockquote>
<p>
<a class="ms" id="p_25Cn_775"></a><a class="sc" id="581"></a><strong>Kāmesu
vinaya gedhan</strong>ti.
<strong>Kāmā</strong>ti uddānato dve kāmā—  vatthukāmā ca kilesakāmā ca…pe…
ime vuccanti vatthukāmā…pe…  ime vuccanti kilesakāmā.
<strong>Gedhan</strong>ti gedho vuccati taṇhā. Yo rāgo sārāgo…pe…  abhijjhā
lobho akusalamūlaṃ.
<strong>Kāmesu vinaya gedhan</strong>ti kāmesu gedhaṃ vinaya paṭivinaya pajaha
vinodehi byantīkarohi anabhāvaṃ gamehīti—  kāmesu vinaya gedhaṃ.
<strong>Jatukaṇṇī</strong>ti bhagavā taṃ brāhmaṇaṃ gottena ālapati.
<strong>Bhagavā</strong>ti gāravādhivacanametaṃ…pe…  sacchikā paññatti, yadidaṃ
bhagavāti—  jatukaṇṇīti bhagavā.</p>
<p>
<a class="ms" id="p_25Cn_776"></a><a class="sc" id="582"></a><strong>Nekkhammaṃ
daṭṭhu khemato</strong>ti.
<strong>Nekkhamman</strong>ti sammāpaṭipadaṃ anulomapaṭipadaṃ
apaccanīkapaṭipadaṃ anvatthapaṭipadaṃ dhammānudhammapaṭipadaṃ sīlesu
paripūrakāritaṃ indriyesu guttadvārataṃ bhojane mattaññutaṃ jāgariyānuyogaṃ
satisampajaññaṃ cattāro satipaṭṭhāne cattāro sammappadhāne cattāro iddhipāde
pañcindriyāni pañca balāni satta bojjhaṅge ariyaṃ aṭṭhaṅgikaṃ maggaṃ nibbānañca
nibbānagāminiñca paṭipadaṃ khemato tāṇato leṇato saraṇato saraṇībhūtato
abhayato accutato amatato nibbānato daṭṭhuṃ passitvā tulayitvā tīrayitvā
vibhāvayitvā vibhūtaṃ katvāti—  nekkhammaṃ daṭṭhu khemato.</p>
<p>
<a class="ms" id="p_25Cn_777"></a><a class="sc" id="583"></a><strong>Uggahitaṃ
nirattaṃ vā</strong>ti.
<strong>Uggahitan</strong>ti taṇhāvasena diṭṭhivasena gahitaṃ parāmaṭṭhaṃ
abhiniviṭṭhaṃ ajjhositaṃ adhimuttaṃ.
<strong>Nirattaṃ vā</strong>ti nirattaṃ vā muñcitabbaṃ vijahitabbaṃ
vinoditabbaṃ byantīkātabbaṃ anabhāvaṃ gametabbanti—  uggahitaṃ nirattaṃ vā.
</p>
<p>
<a class="ms" id="p_25Cn_778"></a><a class="sc" id="584"></a><strong>Mā te
vijjittha kiñcanan</strong>ti rāgakiñcanaṃ dosakiñcanaṃ mohakiñcanaṃ
mānakiñcanaṃ diṭṭhikiñcanaṃ kilesakiñcanaṃ duccaritakiñcanaṃ. Idaṃ kiñcanaṃ
tuyhaṃ mā vijjittha mā pavijjittha mā saṃvijjittha pajaha vinodehi byantīkarohi
anabhāvaṃ gamehīti—  mā te vijjittha kiñcanaṃ. Tenāha bhagavā— </p>
<blockquote class="gatha">
<p>
<a class="ms" id="p_25Cn_779"></a>
<a class="sc" id="585"></a>
“Kāmesu vinaya gedhaṃ,
<span class="gathaQuote">(jatukaṇṇīti bhagavā)</span><br>
Nekkhammaṃ daṭṭhu khemato;<br>
Uggahitaṃ nirattaṃ vā,<br>
Mā te vijjittha kiñcanan”ti.<br>
</p>
<p>
<a class="msdiv" id="msdiv68"></a>
<a class="ms" id="p_25Cn_780"></a>
<a class="sc" id="586"></a>
<strong>Yaṃ pubbe taṃ visosehi,</strong>
<br>
<strong>pacchā te māhu kiñcanaṃ;</strong>
<br>
<strong>Majjhe ce no gahessasi,</strong>
<br>
<strong>upasanto carissasi.</strong>
(4)<br>
</p>
</blockquote>
<p>
<a class="ms" id="p_25Cn_781"></a><a class="sc" id="587"></a><strong>Yaṃ pubbe
taṃ visosehī</strong>ti atīte saṅkhāre ārabbha ye kilesā uppajjeyyuṃ te kilese
sosehi visosehi sukkhāpehi visukkhāpehi abījaṃ karohi pajaha vinodehi
byantīkarohi anabhāvaṃ gamehīti—  evampi yaṃ pubbe taṃ visosehi. Atha vā ye
atītā kammābhisaṅkhārā avipakkavipākā te kammābhisaṅkhāre sosehi visosehi
sukkhāpehi visukkhāpehi abījaṃ karohi pajaha vinodehi byantīkarohi anabhāvaṃ
gamehīti—  evampi yaṃ pubbe taṃ visosehi.</p>
<p>
<a class="ms" id="p_25Cn_782"></a><a class="sc" id="588"></a><strong>Pacchā te
māhu kiñcanan</strong>ti pacchā vuccati anāgate saṅkhāre ārabbha rāgakiñcanaṃ
dosakiñcanaṃ mohakiñcanaṃ mānakiñcanaṃ diṭṭhikiñcanaṃ kilesakiñcanaṃ
duccaritakiñcanaṃ. Idaṃ kiñcanaṃ tuyhaṃ mā ahu mā ahosi mā janesi mā sañjanesi
mābhinibbattesi pajaha vinodehi byantīkarohi anabhāvaṃ gamehīti—  pacchā te
māhu kiñcanaṃ.</p>
<p>
<a class="ms" id="p_25Cn_783"></a><a class="sc" id="589"></a><strong>Majjhe ce
no gahessasī</strong>ti majjhe vuccati paccuppannaṃ rūpaṃ vedanā saññā saṅkhārā
viññāṇaṃ. Paccuppanne saṅkhāre taṇhāvasena diṭṭhivasena na gahessasi na
gaṇhissasi na parāmasissasi na nandissasi nābhinandissasi na ajjhosissasi.
Abhinandanaṃ abhivadanaṃ ajjhosānaṃ gāhaṃ parāmāsaṃ abhinivesaṃ pajahissasi
vinodessasi byantīkarissasi anabhāvaṃ gamessasīti—  majjhe ce no gahessasi.
</p>
<p>
<a class="ms" id="p_25Cn_784"></a><a class="sc" id="590"></a><strong>Upasanto
carissasī</strong>ti rāgassa upasamitattā upasanto carissasi, dosassa…pe…
sabbākusalābhisaṅkhārānaṃ santattā samitattā upasamitattā vūpasamitattā
nijjhātattā nibbutattā vigatattā paṭippassaddhattā santo upasanto vūpasanto
nibbuto paṭippassaddho carissasi viharissasi iriyissasi vattissasi pālessasi
yapessasi yāpessasīti—  upasanto carissasi. Tenāha bhagavā— </p>
<blockquote class="gatha">
<p>
<a class="ms" id="p_25Cn_785"></a>
<a class="sc" id="591"></a>
“Yaṃ pubbe taṃ visosehi,<br>
pacchā te māhu kiñcanaṃ;<br>
Majjhe ce no gahessasi,<br>
upasanto carissasī”ti.<br>
</p>
<p>
<a class="msdiv" id="msdiv69"></a>
<a class="ms" id="p_25Cn_786"></a>
<a class="sc" id="592"></a>
<strong>Sabbaso nāmarūpasmiṃ,</strong>
<br>
<strong>vītagedhassa brāhmaṇa;</strong>
<br>
<strong>Āsavāssa na vijjanti,</strong>
<br>
<strong>yehi maccuvasaṃ vaje.</strong>
(5)<br>
</p>
</blockquote>
<p>
<a class="ms" id="p_25Cn_787"></a><a class="sc" id="593"></a><strong>Sabbaso
nāmarūpasmiṃ vītagedhassa brāhmaṇā</strong>ti.
<strong>Sabbaso</strong>ti sabbena sabbaṃ sabbathā sabbaṃ asesaṃ nissesaṃ
pariyādiyanavacanametaṃ sabbasoti.
<strong>Nāman</strong>ti cattāro arūpino khandhā.
<strong>Rūpan</strong>ti cattāro ca mahābhūtā catunnañca mahābhūtānaṃ upādāya
rūpaṃ.
<strong>Gedho</strong> vuccati taṇhā. Yo rāgo sārāgo…pe…  abhijjhā lobho
akusalamūlaṃ.
<strong>Sabbaso nāmarūpasmiṃ vītagedhassa brāhmaṇā</strong>ti sabbaso
nāmarūpasmiṃ vītagedhassa vigatagedhassa cattagedhassa vantagedhassa
muttagedhassa pahīnagedhassa paṭinissaṭṭhagedhassa vītarāgassa vigatarāgassa
cattarāgassa vantarāgassa muttarāgassa pahīnarāgassa paṭinissaṭṭharāgassāti—
sabbaso nāmarūpasmiṃ vītagedhassa brāhmaṇa.</p>
<p>
<a class="ms" id="p_25Cn_788"></a><a class="sc" id="594"></a><strong>Āsavāssa
na vijjantī</strong>ti.
<strong>Āsavā</strong>ti cattāro āsavā—  kāmāsavo, bhavāsavo, diṭṭhāsavo,
avijjāsavo.
<strong>Assā</strong>ti arahato khīṇāsavassa.
<strong>Na vijjantī</strong>ti ime āsavā tassa natthi na santi na saṃvijjanti
nupalabbhanti pahīnā samucchinnā vūpasantā paṭippassaddhā abhabbuppattikā
ñāṇagginā daḍḍhāti—  āsavāssa na vijjanti.</p>
<p>
<a class="ms" id="p_25Cn_789"></a><a class="sc" id="595"></a><strong>Yehi
maccuvasaṃ vaje</strong>ti yehi āsavehi maccuno vā vasaṃ gaccheyya, maraṇassa
vā vasaṃ gaccheyya, mārapakkhassa vā vasaṃ gaccheyya; te āsavā tassa natthi na
santi na saṃvijjanti nupalabbhanti pahīnā samucchinnā vūpasantā paṭippassaddhā
abhabbuppattikā ñāṇagginā daḍḍhāti—  yehi maccuvasaṃ vaje. Tenāha bhagavā—
</p>
<blockquote class="gatha">
<p>
<a class="ms" id="p_25Cn_790"></a>
<a class="sc" id="596"></a>
“Sabbaso nāmarūpasmiṃ,<br>
vītagedhassa brāhmaṇa;<br>
Āsavāssa na vijjanti,<br>
yehi maccuvasaṃ vaje”ti.<br>
</p>
</blockquote>
<p>
<a class="ms" id="p_25Cn_791"></a><a class="sc" id="597"></a>Saha
gāthāpariyosānā…pe…  satthā me bhante bhagavā, sāvakohamasmīti.</p>
<p class="endsutta">
<a class="ms" id="p_25Cn_792"></a>
<a class="sc" id="598"></a>
Jatukaṇṇimāṇavapucchāniddeso ekādasamo.</p>
<h2> Bhadrāvudhamāṇavapucchāniddesa</h2>
<blockquote class="gatha">
<p>
<a class="msdiv" id="msdiv70"></a>
<a class="ms" id="p_25Cn_793"></a>
<a class="sc" id="599"></a>
<strong>Okañjahaṃ taṇhacchidaṃ anejaṃ,
<span class="gathaQuote">(iccāyasmā bhadrāvudho)</span></strong><br>
<strong>Nandiñjahaṃ oghatiṇṇaṃ vimuttaṃ;</strong>
<br>
<strong>Kappañjahaṃ abhiyāce sumedhaṃ,</strong>
<br>
<strong>Sutvāna nāgassa apanamissanti ito.</strong>
(1)<br>
</p>
</blockquote>
<p>
<a class="ms" id="p_25Cn_794"></a><a class="sc" id="600"></a><strong>Okañjahaṃ
taṇhacchidaṃ anejan</strong>ti.
<strong>Okañjahan</strong>ti rūpadhātuyā yo chando yo rāgo yā nandī yā taṇhā ye
upayupādānā cetaso adhiṭṭhānābhinivesānusayā, te buddhassa bhagavato pahīnā
ucchinnamūlā tālāvatthukatā anabhāvaṃkatā āyatiṃ anuppādadhammā. Tasmā buddho
okañjaho. Vedanādhātuyā…pe…  saññādhātuyā…  saṅkhāradhātuyā…  viññāṇadhātuyā yo
chando yo rāgo yā nandī yā taṇhā ye upayupādānā cetaso
adhiṭṭhānābhinivesānusayā, te buddhassa bhagavato pahīnā ucchinnamūlā
tālāvatthukatā anabhāvaṃkatā āyatiṃ anuppādadhammā. Tasmā buddho okañjaho.</p>
<p>
<a class="ms" id="p_25Cn_795"></a><a class="sc" id="601"></a><strong>Taṇhacchidan</strong>ti.
<strong>Taṇhā</strong>ti rūpataṇhā…pe…  dhammataṇhā. Sā taṇhā buddhassa
bhagavato chinnā ucchinnā samucchinnā vūpasantā paṭippassaddhā abhabbuppattikā
ñāṇagginā daḍḍhā. Tasmā buddho taṇhacchido.
<strong>Anejo</strong>ti
<strong>ejā</strong> vuccati taṇhā. Yo rāgo sārāgo…pe…  abhijjhā lobho
akusalamūlaṃ. Sā ejā taṇhā buddhassa bhagavato pahīnā ucchinnamūlā
tālāvatthukatā anabhāvaṃkatā āyatiṃ anuppādadhammā. Tasmā buddho anejo. Ejāya
pahīnattā anejo bhagavā lābhepi na iñjati, alābhepi na iñjati, yasepi na
iñjati, ayasepi na iñjati, pasaṃsāyapi na iñjati, nindāyapi na iñjati, sukhepi
na iñjati, dukkhepi na iñjati na calati na vedhati na pavedhati na
sampavedhatīti. Tasmā buddho anejoti—  okañjahaṃ taṇhacchidaṃ anejaṃ.
<strong>Iccāyasmā bhadrāvudho</strong>ti.
<strong>Iccā</strong>ti padasandhi…pe…
<strong>āyasmā</strong>ti, piyavacanaṃ…pe…
<strong>bhadrāvudho</strong>ti tassa brāhmaṇassa nāmaṃ…pe…  abhilāpoti—
iccāyasmā bhadrāvudho.</p>
<p>
<a class="ms" id="p_25Cn_796"></a><a class="sc" id="602"></a><strong>Nandiñjahaṃ
oghatiṇṇaṃ vimuttan</strong>ti nandī vuccati taṇhā. Yo rāgo sārāgo…pe…
abhijjhā lobho akusalamūlaṃ. Sā nandī sā taṇhā buddhassa bhagavato pahīnā
ucchinnamūlā tālāvatthukatā anabhāvaṃkatā āyatiṃ anuppādadhammā. Tasmā buddho
nandiñjaho.
<strong>Oghatiṇṇan</strong>ti bhagavā kāmoghaṃ tiṇṇo bhavoghaṃ tiṇṇo diṭṭhoghaṃ
tiṇṇo avijjoghaṃ tiṇṇo sabbasaṃsārapathaṃ tiṇṇo uttiṇṇo nitthiṇṇo atikkanto
samatikkanto vītivatto. So vutthavāso ciṇṇacaraṇo…pe…  jātimaraṇasaṃsāro natthi
tassa punabbhavoti—  nandiñjahaṃ oghatiṇṇaṃ.
<strong>Vimuttan</strong>ti bhagavato rāgā cittaṃ muttaṃ vimuttaṃ suvimuttaṃ,
dosā cittaṃ…  mohā cittaṃ…pe…  sabbākusalābhisaṅkhārehi cittaṃ muttaṃ vimuttaṃ
suvimuttanti—  nandiñjahaṃ oghatiṇṇaṃ vimuttaṃ.</p>
<p>
<a class="ms" id="p_25Cn_797"></a><a class="sc" id="603"></a><strong>Kappañjahaṃ
abhiyāce sumedhan</strong>ti.
<strong>Kappā</strong>ti dve kappā—  taṇhākappo ca diṭṭhikappo ca…pe…  ayaṃ
taṇhākappo…pe…  ayaṃ diṭṭhikappo. Buddhassa bhagavato taṇhākappo pahīno
diṭṭhikappo paṭinissaṭṭho. Taṇhākappassa pahīnattā diṭṭhikappassa
paṭinissaṭṭhattā tasmā buddho kappañjaho.
<strong>Abhiyāce</strong>ti yācāmi abhiyācāmi ajjhesāmi sādiyāmi patthayāmi
pihayāmi jappāmi abhijappāmi.
<strong>Sumedhā</strong> vuccati paññā. Yā paññā pajānanā…pe…  amoho
dhammavicayo sammādiṭṭhi. Bhagavā imāya medhāya paññāya upeto samupeto upāgato
samupāgato upapanno samupapanno samannāgato. Tasmā buddho sumedhoti—
kappañjahaṃ abhiyāce sumedhaṃ.</p>
<p>
<a class="ms" id="p_25Cn_798"></a><a class="sc" id="604"></a><strong>Sutvāna
nāgassa apanamissanti ito</strong>ti.
<strong>Nāgassā</strong>ti nāgo. Bhagavā āguṃ na karotīti nāgo, na gacchatīti
nāgo, na āgacchatīti nāgo…pe…  evaṃ bhagavā na gacchatīti nāgo.
<strong>Sutvāna nāgassa apanamissanti ito</strong>ti tuyhaṃ vacanaṃ byappathaṃ
desanaṃ anusāsanaṃ anusiṭṭhaṃ sutvā suṇitvā uggahetvā upadhārayitvā
upalakkhayitvā ito apanamissanti vajissanti pakkamissanti disāvidisaṃ
gamissantīti—  sutvāna nāgassa apanamissanti ito. Tenāha so brāhmaṇo— </p>
<blockquote class="gatha">
<p>
<a class="ms" id="p_25Cn_799"></a>
<a class="sc" id="605"></a>
“Okañjahaṃ taṇhacchidaṃ anejaṃ,
<span class="gathaQuote">(iccāyasmā bhadrāvudho)</span><br>
Nandiñjahaṃ oghatiṇṇaṃ vimuttaṃ;<br>
Kappañjahaṃ abhiyāce sumedhaṃ,<br>
Sutvāna nāgassa apanamissanti ito”ti.<br>
</p>
<p>
<a class="msdiv" id="msdiv71"></a>
<a class="ms" id="p_25Cn_800"></a>
<a class="sc" id="606"></a>
<strong>Nānājanā janapadehi saṅgatā,</strong>
<br>
<strong>Tava vīra vākyaṃ abhikaṅkhamānā;</strong>
<br>
<strong>Tesaṃ tuvaṃ sādhu viyākarohi,</strong>
<br>
<strong>Tathā hi te vidito esa dhammo.</strong>
(2)<br>
</p>
</blockquote>
<p>
<a class="ms" id="p_25Cn_801"></a><a class="sc" id="607"></a><strong>Nānājanā
janapadehi saṅgatā</strong>ti.
<strong>Nānājanā</strong>ti khattiyā ca brāhmaṇā ca vessā ca suddā ca gahaṭṭhā
ca pabbajitā ca devā ca manussā ca.
<strong>Janapadehi saṅgatā</strong>ti aṅgā ca magadhā ca kaliṅgā ca kāsiyā ca
kosalā ca vajjiyā ca mallā ca cetiyamhā ca vaṃsā ca kurumhā ca pañcālā ca
macchā ca surasenā ca assakā ca avantiyā ca yonā ca kambojā ca.
<strong>Saṅgatā</strong>ti saṅgatā samāgatā samohitā sannipatitāti—  nānājanā
janapadehi saṅgatā.</p>
<p>
<a class="ms" id="p_25Cn_802"></a><a class="sc" id="608"></a><strong>Tava vīra
vākyaṃ abhikaṅkhamānā</strong>ti.
<strong>Vīrā</strong>ti vīro. Bhagavā vīriyavāti vīro, pahūti vīro, visavīti
vīro, alamattoti vīro, vigatalomahaṃsotipi vīro.</p>
<blockquote class="gatha">
<p>
<a class="ms" id="p_25Cn_803"></a>
<a class="sc" id="609"></a>
Virato idha sabbapāpakehi,<br>
Nirayadukkhaṃ aticca vīriyavāso;<br>
So vīriyavā padhānavā,<br>
Vīro tādi pavuccate tathattāti.<br>
</p>
</blockquote>
<p>
<a class="ms" id="p_25Cn_804"></a><a class="sc" id="610"></a><strong>Tava vīra
vākyaṃ abhikaṅkhamānā</strong>ti tuyhaṃ vacanaṃ byappathaṃ desanaṃ anusāsanaṃ
anusiṭṭhaṃ.
<strong>Abhikaṅkhamānā</strong>ti abhikaṅkhamānā icchamānā sādiyamānā
patthayamānā pihayamānā abhijappamānāti—  tava vīra vākyaṃ abhikaṅkhamānā.</p>
<p>
<a class="ms" id="p_25Cn_805"></a><a class="sc" id="611"></a><strong>Tesaṃ
tuvaṃ sādhu viyākarohī</strong>ti.
<strong>Tesan</strong>ti tesaṃ khattiyānaṃ brāhmaṇānaṃ vessānaṃ suddānaṃ
gahaṭṭhānaṃ pabbajitānaṃ devānaṃ manussānaṃ.
<strong>Tuvan</strong>ti bhagavantaṃ bhaṇati.
<strong>Sādhu viyākarohī</strong>ti sādhu ācikkhāhi desehi paññapehi paṭṭhapehi
vivarāhi vibhajāhi uttānīkarohi pakāsehīti—  tesaṃ tuvaṃ sādhu viyākarohi.</p>
<p>
<a class="ms" id="p_25Cn_806"></a><a class="sc" id="612"></a><strong>Tathā hi
te vidito esa dhammo</strong>ti tathā hi te vidito tulito tīrito vibhūto
vibhāvito esa dhammoti—  tathā hi te vidito esa dhammo. Tenāha so brāhmaṇo—
</p>
<blockquote class="gatha">
<p>
<a class="ms" id="p_25Cn_807"></a>
<a class="sc" id="613"></a>
“Nānājanā janapadehi saṅgatā,<br>
Tava vīra vākyaṃ abhikaṅkhamānā;<br>
Tesaṃ tuvaṃ sādhu viyākarohi,<br>
Tathā hi te vidito esa dhammo”ti.<br>
</p>
<p>
<a class="msdiv" id="msdiv72"></a>
<a class="ms" id="p_25Cn_808"></a>
<a class="sc" id="614"></a>
<strong>Ādānataṇhaṃ vinayetha sabbaṃ,
<span class="gathaQuote">(bhadrāvudhāti bhagavā)</span></strong><br>
<strong>Uddhaṃ adho tiriyañcāpi majjhe;</strong>
<br>
<strong>Yaṃ yañhi lokasmimupādiyanti,</strong>
<br>
<strong>Teneva māro anveti jantuṃ.</strong>
(3)<br>
</p>
</blockquote>
<p>
<a class="ms" id="p_25Cn_809"></a><a class="sc" id="615"></a><strong>Ādānataṇhaṃ
vinayetha sabban</strong>ti ādānataṇhaṃ vuccati rūpataṇhā…pe…  ādānataṇhāti
kiṃkāraṇā vuccati ādānataṇhā? Tāya taṇhāya rūpaṃ ādiyanti upādiyanti gaṇhanti
parāmasanti abhinivisanti. Vedanaṃ…pe…  saññaṃ…  saṅkhāre…  viññāṇaṃ…  gatiṃ…
upapattiṃ…  paṭisandhiṃ…  bhavaṃ…  saṃsāraṃ…  vaṭṭaṃ ādiyanti upādiyanti
gaṇhanti parāmasanti abhinivisanti. Taṃkāraṇā vuccati ādānataṇhā.
<strong>Ādānataṇhaṃ vinayetha sabban</strong>ti sabbaṃ ādānataṇhaṃ vinayeyya
paṭivinayeyya pajaheyya vinodeyya byantīkareyya anabhāvaṃ gameyyāti—
ādānataṇhaṃ vinayetha sabbaṃ.
<strong>Bhadrāvudhāti bhagavā</strong>ti.
<strong>Bhadrāvudhā</strong>ti bhagavā taṃ brāhmaṇaṃ nāmena ālapati.
<strong>Bhagavā</strong>ti gāravādhivacanametaṃ…pe…  sacchikā paññatti, yadidaṃ
bhagavāti—  bhadrāvudhāti bhagavā.</p>
<p>
<a class="ms" id="p_25Cn_810"></a><a class="sc" id="616"></a><strong>Uddhaṃ
adho tiriyañcāpi majjhe</strong>ti.
<strong>Uddhan</strong>ti anāgataṃ;
<strong>adho</strong>ti atītaṃ;
<strong>tiriyañcāpi majjhe</strong>ti paccuppannaṃ.
<strong>Uddhan</strong>ti devaloko;
<strong>adho</strong>ti nirayaloko;
<strong>tiriyañcāpi majjhe</strong>ti manussaloko. Atha vā
<strong>uddhan</strong>ti kusalā dhammā;
<strong>adho</strong>ti akusalā dhammā;
<strong>tiriyañcāpi majjhe</strong>ti abyākatā dhammā.
<strong>Uddhan</strong>ti arūpadhātu;
<strong>adho</strong>ti kāmadhātu;
<strong>tiriyañcāpi majjhe</strong>ti rūpadhātu.
<strong>Uddhan</strong>ti sukhā vedanā;
<strong>adho</strong>ti dukkhā vedanā;
<strong>tiriyañcāpi majjhe</strong>ti adukkhamasukhā vedanā.
<strong>Uddhan</strong>ti uddhaṃ pādatalā;
<strong>adho</strong>ti adho kesamatthakā;
<strong>tiriyañcāpi majjhe</strong>ti vemajjheti—  uddhaṃ adho tiriyañcāpi
majjhe.</p>
<p>
<a class="ms" id="p_25Cn_811"></a><a class="sc" id="617"></a><strong>Yaṃ yañhi
lokasmimupādiyantī</strong>ti yaṃ yaṃ rūpagataṃ vedanāgataṃ saññāgataṃ
saṅkhāragataṃ viññāṇagataṃ ādiyanti upādiyanti gaṇhanti parāmasanti
abhinivisanti.
<strong>Lokasmin</strong>ti apāyaloke…pe…  āyatanaloketi—  yaṃ yañhi
lokasmimupādiyanti.</p>
<p>
<a class="ms" id="p_25Cn_812"></a><a class="sc" id="618"></a><strong>Teneva
māro anveti jantun</strong>ti teneva kammābhisaṅkhāravasena paṭisandhiko
khandhamāro dhātumāro āyatanamāro gatimāro upapattimāro paṭisandhimāro
bhavamāro saṃsāramāro vaṭṭamāro anveti anugacchati anvāyiko hoti.
<strong>Jantun</strong>ti sattaṃ janaṃ naraṃ mānavaṃ posaṃ puggalaṃ jīvaṃ jāguṃ
jantuṃ indaguṃ manujanti—  teneva māro anveti jantuṃ. Tenāha bhagavā— </p>
<blockquote class="gatha">
<p>
<a class="ms" id="p_25Cn_813"></a>
<a class="sc" id="619"></a>
“Ādānataṇhaṃ vinayetha sabbaṃ,
<span class="gathaQuote">(bhadrāvudhāti bhagavā)</span><br>
Uddhaṃ adho tiriyañcāpi majjhe;<br>
Yaṃ yañhi lokasmimupādiyanti,<br>
Teneva māro anveti jantun”ti.<br>
</p>
<p>
<a class="msdiv" id="msdiv73"></a>
<a class="ms" id="p_25Cn_814"></a>
<a class="sc" id="620"></a>
<strong>Tasmā pajānaṃ na upādiyetha,</strong>
<br>
<strong>Bhikkhu sato kiñcanaṃ sabbaloke;</strong>
<br>
<strong>Ādānasatte iti pekkhamāno,</strong>
<br>
<strong>Pajaṃ imaṃ maccudheyye visattaṃ.</strong>
(4)<br>
</p>
</blockquote>
<p>
<a class="ms" id="p_25Cn_815"></a><a class="sc" id="621"></a><strong>Tasmā
pajānaṃ na upādiyethā</strong>ti.
<strong>Tasmā</strong>ti tasmā taṃkāraṇā taṃhetu tappaccayā taṃnidānā, etaṃ
ādīnavaṃ sampassamāno ādānataṇhāyāti—  tasmā.
<strong>Pajānan</strong>ti jānanto pajānanto ājānanto vijānanto paṭivijānanto
paṭivijjhanto “sabbe saṅkhārā aniccā”ti…pe…  “yaṃ kiñci samudayadhammaṃ sabbaṃ
taṃ nirodhadhamman”ti jānanto pajānanto ājānanto vijānanto paṭivijānanto
paṭivijjhanto.
<strong>Na upādiyethā</strong>ti rūpaṃ nādiyeyya na upādiyeyya na gaṇheyya na
parāmaseyya nābhiniviseyya; vedanaṃ…pe…  saññaṃ…  saṅkhāre…  viññāṇaṃ…  gatiṃ…
upapattiṃ…  paṭisandhiṃ…  bhavaṃ…  saṃsāraṃ…  vaṭṭaṃ nādiyeyya na upādiyeyya
na gaṇheyya na parāmaseyya nābhiniviseyyāti—  tasmā pajānaṃ na upādiyetha.</p>
<p>
<a class="ms" id="p_25Cn_816"></a><a class="sc" id="622"></a><strong>Bhikkhu
sato kiñcanaṃ sabbaloke</strong>ti.
<strong>Bhikkhū</strong>ti puthujjanakalyāṇako vā bhikkhu, sekkho vā bhikkhu.
<strong>Sato</strong>ti catūhi kāraṇehi sato—  kāye kāyānupassanāsatipaṭṭhānaṃ
bhāvento sato…pe…  so vuccati satoti—  bhikkhu sato.
<strong>Kiñcanan</strong>ti kiñci rūpagataṃ vedanāgataṃ saññāgataṃ
saṅkhāragataṃ viññāṇagataṃ.
<strong>Sabbaloke</strong>ti sabbaapāyaloke sabbamanussaloke sabbadevaloke
sabbakhandhaloke sabbadhātuloke sabbaāyatanaloketi—  bhikkhu sato kiñcanaṃ
sabbaloke.</p>
<p>
<a class="ms" id="p_25Cn_817"></a><a class="sc" id="623"></a><strong>Ādānasatte
iti pekkhamāno</strong>ti ādānasattā vuccanti ye rūpaṃ ādiyanti upādiyanti
gaṇhanti parāmasanti abhinivisanti; vedanaṃ…pe…  saññaṃ…  saṅkhāre…  viññāṇaṃ…
gatiṃ…  upapattiṃ…  paṭisandhiṃ…  bhavaṃ…  saṃsāraṃ…  vaṭṭaṃ ādiyanti
upādiyanti gaṇhanti parāmasanti abhinivisanti.
<strong>Itī</strong>ti padasandhi…pe…  padānupubbatāpetaṃ itīti.
<strong>Pekkhamāno</strong>ti pekkhamāno dakkhamāno dissamāno passamāno
olokayamāno nijjhāyamāno upaparikkhamānoti—  ādānasatte iti pekkhamāno.</p>
<p>
<a class="ms" id="p_25Cn_818"></a><a class="sc" id="624"></a><strong>Pajaṃ imaṃ
maccudheyye visattan</strong>ti.
<strong>Pajā</strong>ti sattādhivacanaṃ maccudheyyā vuccanti kilesā ca khandhā
ca abhisaṅkhārā ca. Pajā maccudheyye māradheyye maraṇadheyye sattā visattā
āsattā laggā laggitā palibuddhā. Yathā bhittikhile vā nāgadante vā bhaṇḍaṃ
sattaṃ visattaṃ āsattaṃ laggaṃ laggitaṃ palibuddhaṃ, evameva pajā maccudheyye
māradheyye maraṇadheyye sattā visattā āsattā laggā laggitā palibuddhāti—  pajaṃ
imaṃ maccudheyye visattaṃ. Tenāha bhagavā— </p>
<blockquote class="gatha">
<p>
<a class="ms" id="p_25Cn_819"></a>
<a class="sc" id="625"></a>
“Tasmā pajānaṃ na upādiyetha,<br>
Bhikkhu sato kiñcanaṃ sabbaloke;<br>
Ādānasatte iti pekkhamāno,<br>
Pajaṃ imaṃ maccudheyye visattan”ti.<br>
</p>
</blockquote>
<p>
<a class="ms" id="p_25Cn_820"></a><a class="sc" id="626"></a>Saha
gāthāpariyosānā…pe…  satthā me bhante bhagavā, sāvakohamasmīti.</p>
<p class="endsutta">
<a class="ms" id="p_25Cn_821"></a>
<a class="sc" id="627"></a>
Bhadrāvudhamāṇavapucchāniddeso dvādasamo.</p>
<h2> Udayamāṇavapucchāniddesa</h2>
<blockquote class="gatha">
<p>
<a class="msdiv" id="msdiv74"></a>
<a class="ms" id="p_25Cn_822"></a>
<a class="sc" id="628"></a>
<strong>Jhāyiṃ virajamāsīnaṃ,
<span class="gathaQuote">(iccāyasmā udayo)</span></strong><br>
<strong>Katakiccaṃ anāsavaṃ;</strong>
<br>
<strong>Pāraguṃ sabbadhammānaṃ,</strong>
<br>
<strong>Atthi pañhena āgamaṃ;</strong>
<br>
<strong>Aññāvimokkhaṃ pabrūhi</strong>,<br>
<strong>Avijjāya pabhedanaṃ.</strong>
(1)<br>
</p>
</blockquote>
<p>
<a class="ms" id="p_25Cn_823"></a><a class="sc" id="629"></a><strong>Jhāyiṃ
virajamāsīnan</strong>ti.
<strong>Jhāyin</strong>ti jhāyī bhagavā. Paṭhamenapi jhānena jhāyī, dutiyenapi
jhānena jhāyī, tatiyenapi jhānena jhāyī, catutthenapi jhānena jhāyī,
savitakkasavicārenapi jhānena jhāyī, avitakkavicāramattenapi jhānena jhāyī,
avitakkaavicārenapi jhānena jhāyī, sappītikenapi jhānena jhāyī, nippītikenapi
jhānena jhāyī, sātasahagatenapi jhānena jhāyī, upekkhāsahagatenapi jhānena
jhāyī, suññatenapi jhānena jhāyī, animittenapi jhānena jhāyī, appaṇihitenapi
jhānena jhāyī, lokiyenapi jhānena jhāyī, lokuttarenapi jhānena jhāyī jhānarato
ekattamanuyutto sadatthagarukoti—  jhāyiṃ.
<strong>Virajan</strong>ti rāgo rajo, doso rajo, moho rajo, kodho rajo, upanāho
rajo…pe…  sabbākusalābhisaṅkhārā rajā. Te rajā buddhassa bhagavato pahīnā
ucchinnamūlā tālāvatthukatā anabhāvaṃkatā āyatiṃ anuppādadhammā. Tasmā buddho
arajo virajo nirajo rajāpagato rajavippahīno rajavippayutto sabbarajavītivatto.
</p>
<blockquote class="gatha">
<p>
<a class="ms" id="p_25Cn_824"></a>
<a class="sc" id="630"></a>
Rāgo rajo na ca pana reṇu vuccati,<br>
Rāgassetaṃ adhivacanaṃ rajoti;<br>
Etaṃ rajaṃ vippajahitvā cakkhumā,<br>
Tasmā jino vigatarajoti vuccati.<br>
</p>
<p>
<a class="ms" id="p_25Cn_825"></a>
<a class="sc" id="631"></a>
Doso rajo na ca pana reṇu vuccati,<br>
Dosassetaṃ adhivacanaṃ rajoti;<br>
Etaṃ rajaṃ vippajahitvā cakkhumā,<br>
Tasmā jino vigatarajoti vuccati.<br>
</p>
<p>
<a class="ms" id="p_25Cn_826"></a>
<a class="sc" id="632"></a>
Moho rajo na ca pana reṇu vuccati,<br>
Mohassetaṃ adhivacanaṃ rajoti;<br>
Etaṃ rajaṃ vippajahitvā cakkhumā,<br>
Tasmā jino vigatarajoti vuccatīti.— <br>
</p>
</blockquote>
<p>
<a class="ms" id="p_25Cn_827"></a><a class="sc" id="633"></a>Virajaṃ…pe… .
<strong>Āsīnan</strong>ti nisinno bhagavā pāsāṇake cetiyeti—  āsīno.</p>
<blockquote class="gatha">
<p>
<a class="ms" id="p_25Cn_828"></a>
<a class="sc" id="634"></a>
Nagassa passe āsīnaṃ,<br>
muniṃ dukkhassa pāraguṃ;<br>
Sāvakā payirupāsanti,<br>
tevijjā maccuhāyinoti.<br>
</p>
</blockquote>
<p>
<a class="ms" id="p_25Cn_829"></a><a class="sc" id="635"></a>Evampi bhagavā
āsīno. Atha vā bhagavā sabbossukkapaṭippassaddhattā āsīno vutthavāso
ciṇṇacaraṇo…pe…  jātimaraṇasaṃsāro natthi tassa punabbhavoti. Evampi bhagavā
āsīnoti—  jhāyiṃ virajamāsīnaṃ.</p>
<p>
<a class="ms" id="p_25Cn_830"></a><a class="sc" id="636"></a><strong>Iccāyasmā
udayo</strong>ti.
<strong>Iccā</strong>ti padasandhi…pe…
<strong>āyasmā</strong>ti piyavacanaṃ…pe…
<strong>udayo</strong>ti tassa brāhmaṇassa nāmaṃ…pe…  abhilāpoti—  iccāyasmā
udayo.</p>
<p>
<a class="ms" id="p_25Cn_831"></a><a class="sc" id="637"></a><strong>Katakiccaṃ
anāsavan</strong>ti buddhassa bhagavato kiccākiccaṃ karaṇīyākaraṇīyaṃ pahīnaṃ
ucchinnamūlaṃ tālāvatthukataṃ anabhāvaṃkataṃ āyatiṃ anuppādadhammaṃ. Tasmā
buddho katakicco.</p>
<blockquote class="gatha">
<p>
<a class="ms" id="p_25Cn_832"></a>
<a class="sc" id="638"></a>
Yassa ca visatā natthi,<br>
chinnasotassa bhikkhuno;<br>
Kiccākiccappahīnassa,<br>
pariḷāho na vijjatīti.<br>
</p>
</blockquote>
<p>
<a class="ms" id="p_25Cn_833"></a><a class="sc" id="639"></a><strong>Katakiccaṃ
anāsavan</strong>ti.
<strong>Āsavā</strong>ti cattāro āsavā—  kāmāsavo, bhavāsavo, diṭṭhāsavo,
avijjāsavo. Te āsavā buddhassa bhagavato pahīnā ucchinnamūlā tālāvatthukatā
anabhāvaṃkatā āyatiṃ anuppādadhammā. Tasmā buddho anāsavoti—  katakiccaṃ
anāsavaṃ.</p>
<p>
<a class="ms" id="p_25Cn_834"></a><a class="sc" id="640"></a><strong>Pāraguṃ
sabbadhammānan</strong>ti bhagavā sabbadhammānaṃ abhiññāpāragū pariññāpāragū
pahānapāragū bhāvanāpāragū sacchikiriyāpāragū samāpattipāragū. Abhiññāpāragū
sabbadhammānaṃ, pariññāpāragū sabbadukkhānaṃ, pahānapāragū sabbakilesānaṃ,
bhāvanāpāragū catunnaṃ maggānaṃ, sacchikiriyāpāragū nirodhassa, samāpattipāragū
sabbasamāpattīnaṃ. So vasippatto pāramippatto ariyasmiṃ sīlasmiṃ; vasippatto
pāramippatto ariyasmiṃ samādhismiṃ; vasippatto pāramippatto ariyāya paññāya;
vasippatto pāramippatto ariyāya vimuttiyā. So pāragato pārappatto antagato
antappatto koṭigato koṭippatto pariyantagato pariyantappatto vosānagato
vosānappatto tāṇagato tāṇappatto leṇagato leṇappatto saraṇagato saraṇappatto
abhayagato abhayappatto accutagato accutappatto amatagato amatappatto
nibbānagato nibbānappatto. So vuttavāso ciṇṇacaraṇo…pe…  jātimaraṇasaṃsāro
natthi tassa punabbhavoti—  pāraguṃ sabbadhammānaṃ.</p>
<p>
<a class="ms" id="p_25Cn_835"></a><a class="sc" id="641"></a><strong>Atthi
pañhena āgaman</strong>ti pañhena atthiko āgatomhi, pañhaṃ pucchitukāmo
āgatomhi, pañhaṃ sotukāmo āgatomhīti, evampi atthi pañhena āgamaṃ. Atha vā
pañhatthikānaṃ pañhaṃ pucchitukāmānaṃ pañhaṃ sotukāmānaṃ āgamanaṃ abhikkamanaṃ
upasaṅkamanaṃ payirupāsanaṃ atthīti, evampi atthi pañhena āgamaṃ. Atha vā
pañhāgamo tuyhaṃ atthi, tvampi pahu tvamasi alamatto mayā pucchitaṃ kathetuṃ
visajjetuṃ, vahassetaṃ bhāranti, evampi atthi pañhena āgamaṃ.</p>
<p>
<a class="ms" id="p_25Cn_836"></a><a class="sc" id="642"></a><strong>Aññāvimokkhaṃ
pabrūhī</strong>ti aññāvimokkho vuccati arahattavimokkho. Arahattavimokkhaṃ
pabrūhi ācikkhāhi desehi paññapehi paṭṭhapehi vivarāhi vibhajāhi uttānīkarohi
pakāsehīti—  aññāvimokkhaṃ pabrūhi.</p>
<p>
<a class="ms" id="p_25Cn_837"></a><a class="sc" id="643"></a><strong>Avijjāya
pabhedanan</strong>ti avijjāya bhedanaṃ pabhedanaṃ pahānaṃ vūpasamaṃ
paṭinissaggaṃ paṭippassaddhaṃ amataṃ nibbānanti—  avijjāya pabhedanaṃ. Tenāha
so brāhmaṇo— </p>
<blockquote class="gatha">
<p>
<a class="ms" id="p_25Cn_838"></a>
<a class="sc" id="644"></a>
“Jhāyiṃ virajamāsīnaṃ,
<span class="gathaQuote">(iccāyasmā udayo)</span><br>
Katakiccaṃ anāsavaṃ;<br>
Pāraguṃ sabbadhammānaṃ,<br>
Atthi pañhena āgamaṃ;<br>
Aññāvimokkhaṃ pabrūhi,<br>
Avijjāya pabhedanan”ti.<br>
</p>
<p>
<a class="msdiv" id="msdiv75"></a>
<a class="ms" id="p_25Cn_839"></a>
<a class="sc" id="645"></a>
<strong>Pahānaṃ kāmacchandānaṃ,
<span class="gathaQuote">(udayāti bhagavā)</span></strong><br>
<strong>Domanassāna cūbhayaṃ;</strong>
<br>
<strong>Thinassa ca panūdanaṃ,</strong>
<br>
<strong>Kukkuccānaṃ nivāraṇaṃ.</strong>
(2)<br>
</p>
</blockquote>
<p>
<a class="ms" id="p_25Cn_840"></a><a class="sc" id="646"></a><strong>Pahānaṃ
kāmacchandānan</strong>ti.
<strong>Chando</strong>ti yo kāmesu kāmacchando kāmarāgo kāmanandī kāmataṇhā
kāmasineho kāmapipāsā kāmapariḷāho kāmamucchā kāmajjhosānaṃ kāmogho kāmayogo
kāmupādānaṃ kāmacchandanīvaraṇaṃ.
<strong>Pahānaṃ kāmacchandānan</strong>ti kāmacchandānaṃ pahānaṃ vūpasamaṃ
paṭinissaggaṃ paṭippassaddhiṃ amataṃ nibbānanti—  pahānaṃ kāmacchandānaṃ.
<strong>Udayāti bhagavā</strong>ti.
<strong>Udayā</strong>ti bhagavā taṃ brāhmaṇaṃ nāmena ālapati.
<strong>Bhagavā</strong>ti gāravādhivacanametaṃ…pe…  sacchikā paññatti, yadidaṃ
bhagavāti—  udayāti bhagavā.</p>
<p>
<a class="ms" id="p_25Cn_841"></a><a class="sc" id="647"></a><strong>Domanassāna
cūbhayan</strong>ti.
<strong>Domanassā</strong>ti yaṃ cetasikaṃ asātaṃ cetasikaṃ dukkhaṃ
cetosamphassajaṃ asātaṃ dukkhaṃ vedayitaṃ, cetosamphassajā asātā dukkhā vedanā.
<strong>Domanassāna cūbhayan</strong>ti kāmacchandassa ca domanassassa ca
ubhinnaṃ pahānaṃ vūpasamaṃ paṭinissaggaṃ paṭippassaddhiṃ amataṃ nibbānanti—
domanassāna cūbhayaṃ.</p>
<p>
<a class="ms" id="p_25Cn_842"></a><a class="sc" id="648"></a><strong>Thinassa
ca panūdanan</strong>ti.
<strong>Thinan</strong>ti yā cittassa akalyatā akammaññatā olīyanā sallīyanā
līnā līyanā līyitattaṃ thinaṃ thiyanā thiyitattaṃ cittassa.
<strong>Panūdanan</strong>ti thinassa ca panūdanaṃ pahānaṃ vūpasamaṃ
paṭinissaggaṃ paṭippassaddhiṃ amataṃ nibbānanti—  thinassa ca panūdanaṃ.</p>
<p>
<a class="ms" id="p_25Cn_843"></a><a class="sc" id="649"></a><strong>Kukkuccānaṃ
nivāraṇan</strong>ti.
<strong>Kukkuccan</strong>ti hatthakukkuccampi kukkuccaṃ, pādakukkuccampi
kukkuccaṃ, hatthapādakukkuccampi kukkuccaṃ. Akappiye kappiyasaññitā, kappiye
akappiyasaññitā…pe…  avajje vajjasaññitā, vajje avajjasaññitā. Yaṃ evarūpaṃ
kukkuccaṃ kukkuccāyanā kukkuccāyitattaṃ cetaso vippaṭisāro manovilekho, idaṃ
vuccati kukkuccaṃ. Api ca dvīhi kāraṇehi uppajjati kukkuccaṃ cetaso vippaṭisāro
manovilekho—  katattā ca akatattā ca. Kathaṃ katattā ca akatattā ca uppajjati
kukkuccaṃ cetaso vippaṭisāro manovilekho? “Kataṃ me kāyaduccaritaṃ, akataṃ me
kāyasucaritan”ti uppajjati kukkuccaṃ cetaso vippaṭisāro manovilekho. “Kataṃ me
vacīduccaritaṃ, akataṃ me vacīsucaritan”ti…pe…  “kataṃ me manoduccaritaṃ,
akataṃ me manosucaritan”ti…pe…  “kato me pāṇātipāto, akatā me pāṇātipātā
veramaṇī”ti…pe…  “kataṃ me adinnādānaṃ, akatā me adinnādānā veramaṇī”ti…pe…
“kato me kāmesumicchācāro, akatā me kāmesumicchācārā veramaṇī”ti…pe…  “kato me
musāvādo, akatā me musāvādā veramaṇī”ti…pe…  “katā me pisuṇā vācā, akatā me
pisuṇāya vācāya veramaṇī”ti…pe…  “katā me pharusā vācā, akatā me pharusāya
vācāya veramaṇī”ti…pe…  “kato me samphappalāpo, akatā me samphappalāpā
veramaṇī”ti…pe…  “katā me abhijjhā, akatā me anabhijjhā”ti…pe…  “kato me
byāpādo, akato me abyāpādo”ti…pe…  “katā me micchādiṭṭhi, akatā me
sammādiṭṭhī”ti, uppajjati kukkuccaṃ cetaso vippaṭisāro manovilekho. Evaṃ
katattā ca akatattā ca uppajjati kukkuccaṃ cetaso vippaṭisāro manovilekho.</p>
<p>
<a class="ms" id="p_25Cn_844"></a><a class="sc" id="650"></a>Atha vā “sīlesumhi
aparipūrakārī”ti uppajjati kukkuccaṃ cetaso vippaṭisāro manovilekho;
“indriyesumhi aguttadvāro”ti…pe…  “bhojane amattaññumhī”ti…  “jāgariyaṃ
ananuyuttomhī”ti…  “na satisampajaññena samannāgatomhī”ti…  “abhāvitā me
cattāro satipaṭṭhānāti, cattāro sammappadhānāti cattāro iddhipādāti,
pañcindriyānīti, pañca balānīti, satta bojjhaṅgāti, ariyo aṭṭhaṅgiko maggo”ti…
“dukkhaṃ me apariññātaṃ, samudayo me appahīno, maggo me abhāvito, nirodho me
asacchikato”ti uppajjati kukkuccaṃ cetaso vippaṭisāro manovilekho.</p>
<p>
<a class="ms" id="p_25Cn_845"></a><a class="sc" id="651"></a><strong>Kukkuccānaṃ
nivāraṇan</strong>ti kukkuccānaṃ āvaraṇaṃ nīvaraṇaṃ pahānaṃ upasamaṃ vūpasamaṃ
paṭinissaggaṃ paṭippassaddhiṃ amataṃ nibbānanti—  kukkuccānaṃ nivāraṇaṃ. Tenāha
bhagavā— </p>
<blockquote class="gatha">
<p>
<a class="ms" id="p_25Cn_846"></a>
<a class="sc" id="652"></a>
“Pahānaṃ kāmacchandānaṃ,
<span class="gathaQuote">(udayāti bhagavā)</span><br>
Domanassāna cūbhayaṃ;<br>
Thinassa ca panūdanaṃ,<br>
Kukkuccānaṃ nivāraṇan”ti.<br>
</p>
<p>
<a class="msdiv" id="msdiv76"></a>
<a class="ms" id="p_25Cn_847"></a>
<a class="sc" id="653"></a>
<strong>Upekkhāsatisaṃsuddhaṃ</strong>,<br>
<strong>dhammatakkapurejavaṃ;</strong>
<br>
<strong>Aññāvimokkhaṃ pabrūmi,</strong>
<br>
<strong>avijjāya pabhedanaṃ.</strong>
(3)<br>
</p>
</blockquote>
<p>
<a class="ms" id="p_25Cn_848"></a><a class="sc" id="654"></a><strong>Upekkhāsatisaṃsuddhan</strong>ti.
<strong>Upekkhā</strong>ti yā catutthe jhāne upekkhā upekkhanā ajjhupekkhanā
cittasamatā cittappassaddhatā majjhattatā cittassa.
<strong>Satī</strong>ti yā catutthe jhāne upekkhaṃ ārabbha sati anussati…pe…
sammāsati.
<strong>Upekkhāsatisaṃsuddhan</strong>ti catutthe jhāne upekkhā ca sati ca
suddhā honti visuddhā saṃsuddhā parisuddhā pariyodātā anaṅgaṇā vigatūpakkilesā
mudubhūtā kammaniyā ṭhitā āneñjappattāti—  upekkhāsatisaṃsuddhaṃ.</p>
<p>
<a class="ms" id="p_25Cn_849"></a><a class="sc" id="655"></a><strong>Dhammatakkapurejavan</strong>ti
dhammatakko vuccati sammāsaṅkappo. So ādito hoti, purato hoti, pubbaṅgamo hoti
aññāvimokkhassāti, evampi dhammatakkapurejavaṃ. Atha vā dhammatakko vuccati
sammādiṭṭhi. Sā ādito hoti, purato hoti, pubbaṅgamo hoti aññāvimokkhassāti,
evampi dhammatakkapurejavaṃ. Atha vā dhammatakko vuccati catunnaṃ maggānaṃ
pubbabhāgavipassanā. Sā ādito hoti, purato hoti, pubbaṅgamo hoti
aññāvimokkhassāti—  evampi dhammatakkapurejavaṃ.</p>
<p>
<a class="ms" id="p_25Cn_850"></a><a class="sc" id="656"></a><strong>Aññāvimokkhaṃ
pabrūmī</strong>ti aññāvimokkho vuccati arahattavimokkho. Arahattavimokkhaṃ
pabrūmi ācikkhāmi desemi paññapemi paṭṭhapemi vivarāmi vibhajāmi uttānīkaromi
pakāsemīti—  aññāvimokkhaṃ pabrūmi.</p>
<p>
<a class="ms" id="p_25Cn_851"></a><a class="sc" id="657"></a><strong>Avijjāya
pabhedanan</strong>ti.
<strong>Avijjā</strong>ti dukkhe aññāṇaṃ…pe…  avijjā moho akusalamūlaṃ.
<strong>Pabhedanan</strong>ti avijjāya pabhedanaṃ pahānaṃ vūpasamaṃ
paṭinissaggaṃ paṭippassaddhiṃ amataṃ nibbānanti—  avijjāya pabhedanaṃ. Tenāha
bhagavā— </p>
<blockquote class="gatha">
<p>
<a class="ms" id="p_25Cn_852"></a>
<a class="sc" id="658"></a>
“Upekkhāsatisaṃsuddhaṃ,<br>
dhammatakkapurejavaṃ;<br>
Aññāvimokkhaṃ pabrūmi,<br>
avijjāya pabhedanan”ti.<br>
</p>
<p>
<a class="msdiv" id="msdiv77"></a>
<a class="ms" id="p_25Cn_853"></a>
<a class="sc" id="659"></a>
<strong>Kiṃsu saṃyojano loko,</strong>
<br>
<strong>kiṃsu tassa vicāraṇaṃ;</strong>
<br>
<strong>Kissassa vippahānena,</strong>
<br>
<strong>nibbānaṃ iti vuccati.</strong>
(4)<br>
</p>
</blockquote>
<p>
<a class="ms" id="p_25Cn_854"></a><a class="sc" id="660"></a><strong>Kiṃsu
saṃyojano loko</strong>ti lokassa saṃyojanaṃ lagganaṃ bandhanaṃ upakkileso.
Kena loko yutto payutto āyutto samāyutto laggo laggito palibuddhoti—  kiṃsu
saṃyojano loko.</p>
<p>
<a class="ms" id="p_25Cn_855"></a><a class="sc" id="661"></a><strong>Kiṃsu
tassa vicāraṇan</strong>ti kiṃsu tassa cāraṇaṃ vicāraṇaṃ paṭivicāraṇaṃ. Kena
loko carati vicarati paṭivicaratīti—  kiṃsu tassa vicāraṇaṃ.
<strong>Kissassa vippahānena nibbānaṃ iti vuccatī</strong>ti kissassa
vippahānena vūpasamena paṭinissaggena paṭippassaddhiyā nibbānaṃ iti vuccati
pavuccati kathīyati bhaṇīyati dīpīyati voharīyatīti—  kissassa vippahānena
nibbānaṃ iti vuccati. Tenāha so brāhmaṇo— </p>
<blockquote class="gatha">
<p>
<a class="ms" id="p_25Cn_856"></a>
<a class="sc" id="662"></a>
“Kiṃsu saṃyojano loko,<br>
kiṃsu tassa vicāraṇaṃ;<br>
Kissassa vippahānena,<br>
nibbānaṃ iti vuccatī”ti.<br>
</p>
<p>
<a class="msdiv" id="msdiv78"></a>
<a class="ms" id="p_25Cn_857"></a>
<a class="sc" id="663"></a>
<strong>Nandisaṃyojano loko,</strong>
<br>
<strong>vitakkassa vicāraṇaṃ;</strong>
<br>
<strong>Taṇhāya vippahānena,</strong>
<br>
<strong>nibbānaṃ iti vuccati.</strong>
(5)<br>
</p>
</blockquote>
<p>
<a class="ms" id="p_25Cn_858"></a><a class="sc" id="664"></a><strong>Nandisaṃyojano
loko</strong>ti nandī vuccati taṇhā. Yo rāgo sārāgo…pe…  abhijjhā lobho
akusalamūlaṃ, ayaṃ vuccati nandī. Yā nandī lokassa saṃyojanaṃ lagganaṃ
bandhanaṃ upakkileso, imāya nandiyā loko yutto payutto āyutto samāyutto laggo
laggito palibuddhoti—  nandisaṃyojano loko.</p>
<p>
<a class="ms" id="p_25Cn_859"></a><a class="sc" id="665"></a><strong>Vitakkassa
vicāraṇan</strong>ti.
<strong>Vitakkā</strong>ti nava vitakkā—  kāmavitakko, byāpādavitakko,
vihiṃsāvitakko, ñātivitakko janapadavitakko, amarāvitakko,
parānudayatāpaṭisaṃyutto vitakko, lābhasakkārasilokapaṭisaṃyutto vitakko,
anavaññattipaṭisaṃyutto vitakko. Ime vuccanti nava vitakkā. Ime nava vitakkā
lokassa cāraṇā vicāraṇā paṭivicāraṇā. Imehi navahi vitakkehi loko carati
vicarati paṭivicaratīti—  vitakkassa vicāraṇaṃ.</p>
<p>
<a class="ms" id="p_25Cn_860"></a><a class="sc" id="666"></a><strong>Taṇhāya
vippahānena nibbānaṃ iti vuccatī</strong>ti.
<strong>Taṇhā</strong>ti rūpataṇhā…pe…  dhammataṇhā.
<strong>Taṇhāya vippahānena nibbānaṃ iti vuccatī</strong>ti taṇhāya vippahānena
vūpasamena paṭinissaggena paṭippassaddhiyā nibbānaṃ iti vuccati pavuccati
kathīyati bhaṇīyati dīpīyati voharīyatīti—  taṇhāya vippahānena nibbānaṃ iti
vuccati. Tenāha bhagavā— </p>
<blockquote class="gatha">
<p>
<a class="ms" id="p_25Cn_861"></a>
<a class="sc" id="667"></a>
“Nandisaṃyojano loko,<br>
vitakkassa vicāraṇaṃ;<br>
Taṇhāya vippahānena,<br>
nibbānaṃ iti vuccatī”ti.<br>
</p>
<p>
<a class="msdiv" id="msdiv79"></a>
<a class="ms" id="p_25Cn_862"></a>
<a class="sc" id="668"></a>
<strong>Kathaṃ satassa carato,</strong>
<br>
<strong>Viññāṇaṃ uparujjhati;</strong>
<br>
<strong>Bhagavantaṃ puṭṭhumāgamā,</strong>
<br>
<strong>Taṃ suṇoma vaco tava.</strong>
(6)<br>
</p>
</blockquote>
<p>
<a class="ms" id="p_25Cn_863"></a><a class="sc" id="669"></a><strong>Kathaṃ
satassa carato</strong>ti kathaṃ satassa sampajānassa carato viharato iriyato
vattayato pālayato yapayato yāpayatoti—  kathaṃ satassa carato.</p>
<p>
<a class="ms" id="p_25Cn_864"></a><a class="sc" id="670"></a><strong>Viññāṇaṃ
uparujjhatī</strong>ti viññāṇaṃ nirujjhati vūpasammati atthaṃ gacchati
paṭippassambhatīti—  viññāṇaṃ uparujjhati.</p>
<p>
<a class="ms" id="p_25Cn_865"></a><a class="sc" id="671"></a><strong>Bhagavantaṃ
puṭṭhumāgamā</strong>ti buddhaṃ bhagavantaṃ puṭṭhuṃ pucchituṃ yācituṃ
ajjhesituṃ pasādetuṃ āgamhā āgatamhā upāgatamhā sampattamhā, “tayā saddhiṃ
samāgatamhā”ti—  bhagavantaṃ puṭṭhumāgamā.</p>
<p>
<a class="ms" id="p_25Cn_866"></a><a class="sc" id="672"></a><strong>Taṃ suṇoma
vaco tavā</strong>ti.
<strong>Tan</strong>ti tuyhaṃ vacanaṃ byappathaṃ desanaṃ anusāsanaṃ anusiṭṭhaṃ
suṇoma uggaṇhāma dhārema upadhārema upalakkhemāti—  taṃ suṇoma vaco tava.
Tenāha so brāhmaṇo— </p>
<blockquote class="gatha">
<p>
<a class="ms" id="p_25Cn_867"></a>
<a class="sc" id="673"></a>
“Kathaṃ satassa carato,<br>
viññāṇaṃ uparujjhati;<br>
Bhagavantaṃ puṭṭhumāgamā,<br>
taṃ suṇoma vaco tavā”ti.<br>
</p>
<p>
<a class="msdiv" id="msdiv80"></a>
<a class="ms" id="p_25Cn_868"></a>
<a class="sc" id="674"></a>
<strong>Ajjhattañca bahiddhā ca,</strong>
<br>
<strong>vedanaṃ nābhinandato;</strong>
<br>
<strong>Evaṃ satassa carato,</strong>
<br>
<strong>viññāṇaṃ uparujjhati.</strong>
(7)<br>
</p>
</blockquote>
<p>
<a class="ms" id="p_25Cn_869"></a><a class="sc" id="675"></a><strong>Ajjhattañca
bahiddhā ca vedanaṃ nābhinandato</strong>ti ajjhattaṃ vedanāsu vedanānupassī
viharanto vedanaṃ nābhinandati nābhivadati na ajjhoseti, abhinandanaṃ
abhivadanaṃ ajjhosānaṃ gāhaṃ parāmāsaṃ abhinivesaṃ pajahati vinodeti
byantīkaroti anabhāvaṃ gameti; bahiddhā vedanāsu vedanānupassī viharanto
vedanaṃ nābhinandati nābhivadati na ajjhoseti, abhinandanaṃ abhivadanaṃ
ajjhosānaṃ gāhaṃ parāmāsaṃ abhinivesaṃ pajahati vinodeti byantīkaroti anabhāvaṃ
gameti; ajjhattabahiddhā vedanāsu vedanānupassī viharanto vedanaṃ nābhinandati
nābhivadati na ajjhoseti, abhinandanaṃ abhivadanaṃ ajjhosānaṃ gāhaṃ parāmāsaṃ
abhinivesaṃ pajahati vinodeti byantīkaroti anabhāvaṃ gameti.</p>
<p>
<a class="ms" id="p_25Cn_870"></a><a class="sc" id="676"></a>Ajjhattaṃ
samudayadhammānupassī vedanāsu vedanānupassī viharanto vedanaṃ nābhinandati
nābhivadati na ajjhoseti, abhinandanaṃ abhivadanaṃ ajjhosānaṃ gāhaṃ parāmāsaṃ
abhinivesaṃ pajahati vinodeti byantīkaroti anabhāvaṃ gameti; ajjhattaṃ
vayadhammānupassī vedanāsu vedanānupassī viharanto…pe…  ajjhattaṃ
samudayavayadhammānupassī vedanāsu vedanānupassī viharanto…pe…  bahiddhā
samudayadhammānupassī vedanāsu vedanānupassī viharanto vedanaṃ nābhinandati
nābhivadati na ajjhoseti, abhinandanaṃ abhivadanaṃ ajjhosānaṃ gāhaṃ parāmāsaṃ
abhinivesaṃ pajahati vinodeti byantīkaroti anabhāvaṃ gameti; bahiddhā
vayadhammānupassī vedanāsu vedanānupassī viharanto…pe…  bahiddhā
samudayavayadhammānupassī vedanāsu vedanānupassī viharanto…pe…
ajjhattabahiddhā samudayadhammānupassī vedanāsu vedanānupassī viharanto…pe…
ajjhattabahiddhā vayadhammānupassī vedanāsu vedanānupassī viharanto…pe…
ajjhattabahiddhā samudayavayadhammānupassī vedanāsu vedanānupassī viharanto
vedanaṃ nābhinandati nābhivadati na ajjhoseti, abhinandanaṃ abhivadanaṃ
ajjhosānaṃ gāhaṃ parāmāsaṃ abhinivesaṃ pajahati vinodeti byantīkaroti anabhāvaṃ
gameti. Imehi dvādasahi ākārehi vedanāsu vedanānupassī viharanto…pe…
anabhāvaṃ gameti.</p>
<p>
<a class="ms" id="p_25Cn_871"></a><a class="sc" id="677"></a>Atha vā vedanaṃ
aniccato passanto vedanaṃ nābhinandati nābhivadati na ajjhoseti, abhinandanaṃ
abhivadanaṃ ajjhosānaṃ gāhaṃ parāmāsaṃ abhinivesaṃ pajahati vinodeti
byantīkaroti anabhāvaṃ gameti. Vedanaṃ dukkhato rogato gaṇḍato sallato aghato
ābādhato…pe…  nissaraṇato passanto vedanaṃ nābhinandati nābhivadati na
ajjhoseti, abhinandanaṃ abhivadanaṃ ajjhosānaṃ gāhaṃ parāmāsaṃ abhinivesaṃ
pajahati vinodeti byantīkaroti anabhāvaṃ gameti. Imehi cattālīsāya ākārehi
vedanāsu vedanānupassī viharanto vedanaṃ nābhinandati nābhivadati na ajjhoseti,
abhinandanaṃ abhivadanaṃ ajjhosānaṃ gāhaṃ parāmāsaṃ abhinivesaṃ pajahati
vinodeti byantīkaroti anabhāvaṃ gametīti—  ajjhattañca bahiddhā ca vedanaṃ
nābhinandato.</p>
<p>
<a class="ms" id="p_25Cn_872"></a><a class="sc" id="678"></a><strong>Evaṃ
satassa carato</strong>ti evaṃ satassa sampajānassa carato viharato iriyato
vattayato pālayato yapayato yāpayatoti—  evaṃ satassa carato.</p>
<p>
<a class="ms" id="p_25Cn_873"></a><a class="sc" id="679"></a><strong>Viññāṇaṃ
uparujjhatī</strong>ti puññābhisaṅkhārasahagataṃ viññāṇaṃ
apuññābhisaṅkhārasahagataṃ viññāṇaṃ āneñjābhisaṅkhārasahagataṃ viññāṇaṃ
nirujjhati vūpasammati atthaṃ gacchati paṭippassambhatīti—  viññāṇaṃ
uparujjhati. Tenāha bhagavā— </p>
<blockquote class="gatha">
<p>
<a class="ms" id="p_25Cn_874"></a>
<a class="sc" id="680"></a>
“Ajjhattañca bahiddhā ca,<br>
vedanaṃ nābhinandato;<br>
Evaṃ satassa carato,<br>
viññāṇaṃ uparujjhatī”ti.<br>
</p>
</blockquote>
<p>
<a class="ms" id="p_25Cn_875"></a><a class="sc" id="681"></a>Saha
gāthāpariyosānā…pe…  satthā me, bhante bhagavā, sāvakohamasmīti.</p>
<p class="endsutta">
<a class="ms" id="p_25Cn_876"></a>
<a class="sc" id="682"></a>
Udayamāṇavapucchāniddeso terasamo.</p>
<h2> Posālamāṇavapucchāniddesa</h2>
<blockquote class="gatha">
<p>
<a class="msdiv" id="msdiv81"></a>
<a class="ms" id="p_25Cn_877"></a>
<a class="sc" id="683"></a>
<strong>Yo atītaṃ ādisati,
<span class="gathaQuote">(iccāyasmā posālo)</span></strong><br>
<strong>Anejo chinnasaṃsayo;</strong>
<br>
<strong>Pāraguṃ sabbadhammānaṃ,</strong>
<br>
<strong>Atthi pañhena āgamaṃ.</strong>
(1)<br>
</p>
</blockquote>
<p>
<a class="ms" id="p_25Cn_878"></a><a class="sc" id="684"></a><strong>Yo atītaṃ
ādisatī</strong>ti.
<strong>Yo</strong>ti yo so bhagavā sayambhū. Anācariyako pubbe ananussutesu
dhammesu sāmaṃ saccāni abhisambujjhi, tattha ca sabbaññutaṃ patto, balesu ca
vasībhāvaṃ.
<strong>Atītaṃ ādisatī</strong>ti bhagavā attano ca paresañca atītampi ādisati,
anāgatampi ādisati, paccuppannampi ādisati.</p>
<p>
<a class="ms" id="p_25Cn_879"></a><a class="sc" id="685"></a>Kathaṃ bhagavā
attano atītaṃ ādisati? Bhagavā attano atītaṃ ekampi jātiṃ ādisati, dvepi jātiyo
ādisati, tissopi jātiyo ādisati, catassopi jātiyo ādisati, pañcapi jātiyo
ādisati, dasapi jātiyo ādisati, vīsampi jātiyo ādisati, tiṃsampi jātiyo
ādisati, cattālīsampi jātiyo ādisati, paññāsampi jātiyo ādisati,
jātisatampi…pe…  jātisahassampi…  jātisatasahassampi…  anekepi saṃvaṭṭakappe…
anekepi vivaṭṭakappe…  anekepi saṃvaṭṭavivaṭṭakappe ādisati—  “amutrāsiṃ
evaṃnāmo evaṃgotto evaṃvaṇṇo evamāhāro evaṃsukhadukkhappaṭisaṃvedī
evamāyupariyanto, so tato cuto amutra udapādiṃ; tatrāpāsiṃ evaṃnāmo evaṃgotto
evaṃvaṇṇo evamāhāro evaṃsukhadukkhappaṭisaṃvedī evamāyupariyanto, so tato cuto
idhūpapanno”ti. Iti sākāraṃ sauddesaṃ anekavihitaṃ pubbenivāsaṃ ādisati. Evaṃ
bhagavā attano atītaṃ ādisati.</p>
<p>
<a class="ms" id="p_25Cn_880"></a><a class="sc" id="686"></a>Kathaṃ bhagavā
paresaṃ atītaṃ ādisati? Bhagavā paresaṃ atītaṃ ekampi jātiṃ ādisati, dvepi
jātiyo ādisati…pe…  anekepi saṃvaṭṭavivaṭṭakappe ādisati—  “amutrāsi evaṃnāmo
evaṃgotto evaṃvaṇṇo evamāhāro evaṃsukhadukkhappaṭisaṃvedī evamāyupariyanto, so
tato cuto amutra udapādi; tatrāpāsi evaṃnāmo evaṃgotto evaṃvaṇṇo evamāhāro
evaṃsukhadukkhappaṭisaṃvedī evamāyupariyanto, so tato cuto idhūpapanno”ti. Iti
sākāraṃ sauddesaṃ anekavihitaṃ pubbenivāsaṃ ādisati. Evaṃ bhagavā paresaṃ
atītaṃ ādisati.</p>
<p>
<a class="ms" id="p_25Cn_881"></a><a class="sc" id="687"></a>Bhagavā pañca
jātakasatāni bhāsanto attano ca paresañca atītaṃ ādisati, mahāpadāniyasuttantaṃ
bhāsanto attano ca paresañca atītaṃ ādisati, mahāsudassaniyasuttantaṃ bhāsanto
attano ca paresañca atītaṃ ādisati, mahāgovindiyasuttantaṃ bhāsanto attano ca
paresañca atītaṃ ādisati, maghadeviyasuttantaṃ bhāsanto attano ca paresañca
atītaṃ ādisati.</p>
<p>
<a class="ms" id="p_25Cn_882"></a><a class="sc" id="688"></a>Vuttañhetaṃ
bhagavatā—  “atītaṃ kho, cunda, addhānaṃ ārabbha tathāgatassa satānusāriñāṇaṃ
hoti. So yāvatakaṃ ākaṅkhati tāvatakaṃ anussarati. Anāgatañca kho, cunda…pe…
paccuppannañca kho, cunda, addhānaṃ ārabbha tathāgatassa bodhijaṃ ñāṇaṃ
uppajjati—  ‘ayamantimā jāti, natthi dāni punabbhavo’”ti.</p>
<p>
<a class="ms" id="p_25Cn_883"></a><a class="sc" id="689"></a>Indriyaparopariyattañāṇaṃ
tathāgatassa tathāgatabalaṃ, sattānaṃ āsayānusayañāṇaṃ tathāgatassa
tathāgatabalaṃ, yamakapāṭihīre ñāṇaṃ tathāgatassa tathāgatabalaṃ,
mahākaruṇāsamāpattiyā ñāṇaṃ tathāgatassa tathāgatabalaṃ, sabbaññutañāṇaṃ
tathāgatassa tathāgatabalaṃ, anāvaraṇañāṇaṃ tathāgatassa tathāgatabalaṃ,
sabbattha asaṅgamappaṭihatamanāvaraṇañāṇaṃ tathāgatassa tathāgatabalaṃ. Evaṃ
bhagavā attano ca paresañca atītampi ādisati anāgatampi ādisati paccuppannampi
ādisati ācikkhati deseti paññapeti paṭṭhapeti vivarati vibhajati uttānīkaroti
pakāsetīti—  yo atītaṃ ādisati.</p>
<p>
<a class="ms" id="p_25Cn_884"></a><a class="sc" id="690"></a><strong>Iccāyasmā
posālo</strong>ti.
<strong>Iccā</strong>ti padasandhi…pe…
<strong>āyasmā</strong>ti piyavacanaṃ…pe…
<strong>posālo</strong>ti tassa brāhmaṇassa nāmaṃ…pe…  abhilāpoti—  iccāyasmā
posālo.</p>
<p>
<a class="ms" id="p_25Cn_885"></a><a class="sc" id="691"></a><strong>Anejo
chinnasaṃsayo</strong>ti ejā vuccati taṇhā. Yo rāgo sārāgo…pe…  abhijjhā lobho
akusalamūlaṃ. Sā ejā taṇhā buddhassa bhagavato pahīnā ucchinnamūlā
tālāvatthukatā anabhāvaṃkatā āyatiṃ anuppādadhammā. Tasmā buddho anejo. Ejāya
pahīnattā anejo. Bhagavā lābhepi na iñjati…pe…  dukkhepi na iñjati na calati na
vedhati nappavedhati na sampavedhatīti anejo.
<strong>Chinnasaṃsayo</strong>ti saṃsayo vuccati vicikicchā. Dukkhe kaṅkhā…pe…
chambhitattaṃ cittassa manovilekho. So saṃsayo buddhassa bhagavato pahīno
chinno ucchinno samucchinno vūpasanto paṭinissaggo paṭippassaddho
abhabbuppattiko ñāṇagginā daḍḍho. Tasmā buddho chinnasaṃsayoti—  anejo
chinnasaṃsayo.</p>
<p>
<a class="ms" id="p_25Cn_886"></a><a class="sc" id="692"></a><strong>Pāraguṃ
sabbadhammānan</strong>ti bhagavā sabbadhammānaṃ abhiññāpāragū pariññāpāragū
pahānapāragū bhāvanāpāragū sacchikiriyāpāragū samāpattipāragū abhiññāpāragū
sabbadhammānaṃ…pe…  jātimaraṇasaṃsāro natthi tassa punabbhavoti—  pāragū
sabbadhammānaṃ.</p>
<p>
<a class="ms" id="p_25Cn_887"></a><a class="sc" id="693"></a><strong>Atthi
pañhena āgaman</strong>ti pañhena atthiko āgatomhi…pe…  “vahassetaṃ bhāran”ti—
atthi pañhena āgamaṃ. Tenāha so brāhmaṇo— </p>
<blockquote class="gatha">
<p>
<a class="ms" id="p_25Cn_888"></a>
<a class="sc" id="694"></a>
“Yo atītaṃ ādisati,
<span class="gathaQuote">(iccāyasmā posālo)</span><br>
Anejo chinnasaṃsayo;<br>
Pāraguṃ sabbadhammānaṃ,<br>
Atthi pañhena āgaman”ti.<br>
</p>
<p>
<a class="msdiv" id="msdiv82"></a>
<a class="ms" id="p_25Cn_889"></a>
<a class="sc" id="695"></a>
<strong>Vibhūtarūpasaññissa,</strong>
<br>
<strong>sabbakāyappahāyino;</strong>
<br>
<strong>Ajjhattañca bahiddhā ca,</strong>
<br>
<strong>natthi kiñcīti passato;</strong>
<br>
<strong>Ñāṇaṃ sakkānupucchāmi,</strong>
<br>
<strong>kathaṃ neyyo tathāvidho.</strong>
(2)<br>
</p>
</blockquote>
<p>
<a class="ms" id="p_25Cn_890"></a><a class="sc" id="696"></a><strong>Vibhūtarūpasaññissā</strong>ti
katamā rūpasaññā? Rūpāvacarasamāpattiṃ samāpannassa vā upapannassa vā
diṭṭhadhammasukhavihārissa vā saññā sañjānanā sañjānitattaṃ—  ayaṃ rūpasaññā.
<strong>Vibhūtarūpasaññissā</strong>ti catasso arūpasamāpattiyo paṭiladdhassa
rūpasaññā vibhūtā honti vigatā atikkantā samatikkantā vītivattāti—
vibhūtarūpasaññissa.</p>
<p>
<a class="ms" id="p_25Cn_891"></a><a class="sc" id="697"></a><strong>Sabbakāyappahāyino</strong>ti
sabbo tassa paṭisandhiko rūpakāyo pahīno, tadaṅgasamatikkamā
vikkhambhanappahānena pahīno tassa rūpakāyoti—  sabbakāyappahāyino.</p>
<p>
<a class="ms" id="p_25Cn_892"></a><a class="sc" id="698"></a><strong>Ajjhattañca
bahiddhā ca, natthi kiñcīti passato</strong>ti.
<strong>Natthi kiñcī</strong>ti ākiñcaññāyatanasamāpatti. Kiṃkāraṇā? Natthi
kiñcīti ākiñcaññāyatanasamāpatti. Yaṃ viññāṇañcāyatanasamāpattiṃ sato
samāpajjitvā tato vuṭṭhahitvā taññeva viññāṇaṃ abhāveti, vibhāveti,
antaradhāpeti, “natthi kiñcī”ti passati—  taṃkāraṇā natthi kiñcīti
ākiñcaññāyatanasamāpattīti—  ajjhattañca bahiddhā ca natthi kiñcīti passato.
</p>
<p>
<a class="ms" id="p_25Cn_893"></a><a class="sc" id="699"></a><strong>Ñāṇaṃ
sakkānupucchāmī</strong>ti.
<strong>Sakkā</strong>ti—  sakko. Bhagavā sakyakulā pabbajitotipi sakko…pe…
pahīnabhayabheravo vigatalomahaṃsotipi sakko.
<strong>Ñāṇaṃ sakkānupucchāmī</strong>ti tassa ñāṇaṃ pucchāmi, paññaṃ pucchāmi,
sambuddhaṃ pucchāmi. “Kīdisaṃ kiṃsaṇṭhitaṃ kiṃpakāraṃ kiṃpaṭibhāgaṃ ñāṇaṃ
icchitabban”ti—  ñāṇaṃ sakkānupucchāmi.</p>
<p>
<a class="ms" id="p_25Cn_894"></a><a class="sc" id="700"></a><strong>Kathaṃ
neyyo tathāvidho</strong>ti kathaṃ so netabbo vinetabbo anunetabbo paññāpetabbo
nijjhāpetabbo pekkhetabbo pasādetabbo? Kathaṃ tena uttari ñāṇaṃ uppādetabbaṃ?
<strong>Tathāvidho</strong>ti tathāvidho tādiso tassaṇṭhito tappakāro
tappaṭibhāgo yo so ākiñcaññāyatanasamāpattilābhīti—  kathaṃ neyyo tathāvidho.
Tenāha so brāhmaṇo— </p>
<blockquote class="gatha">
<p>
<a class="ms" id="p_25Cn_895"></a>
<a class="sc" id="701"></a>
“Vibhūtarūpasaññissa,<br>
sabbakāyappahāyino;<br>
Ajjhattañca bahiddhā ca,<br>
natthi kiñcīti passato;<br>
Ñāṇaṃ sakkānupucchāmi,<br>
kathaṃ neyyo tathāvidho”ti.<br>
</p>
<p>
<a class="msdiv" id="msdiv83"></a>
<a class="ms" id="p_25Cn_896"></a>
<a class="sc" id="702"></a>
<strong>Viññāṇaṭṭhitiyo sabbā,
<span class="gathaQuote">(posālāti bhagavā)</span></strong><br>
<strong>Abhijānaṃ tathāgato;</strong>
<br>
<strong>Tiṭṭhantamenaṃ jānāti,</strong>
<br>
<strong>Dhimuttaṃ tapparāyaṇaṃ.</strong>
(3)<br>
</p>
</blockquote>
<p>
<a class="ms" id="p_25Cn_897"></a><a class="sc" id="703"></a><strong>Viññāṇaṭṭhitiyo
sabbā</strong>ti bhagavā abhisaṅkhāravasena catasso viññāṇaṭṭhitiyo jānāti,
paṭisandhivasena satta viññāṇaṭṭhitiyo jānāti. Kathaṃ bhagavā
abhisaṅkhāravasena catasso viññāṇaṭṭhitiyo jānāti? Vuttañhetaṃ bhagavatā—
“rūpupayaṃ vā, bhikkhave, viññāṇaṃ tiṭṭhamānaṃ tiṭṭheyya, rūpārammaṇaṃ
rūpappatiṭṭhaṃ nandūpasecanaṃ vuddhiṃ virūḷhiṃ vepullaṃ āpajjeyya. Vedanupayaṃ
vā, bhikkhave…pe…  saññupayaṃ vā, bhikkhave…pe…  saṅkhārupayaṃ vā, bhikkhave,
viññāṇaṃ tiṭṭhamānaṃ tiṭṭheyya, saṅkhārārammaṇaṃ saṅkhārappatiṭṭhaṃ
nandūpasecanaṃ vuddhiṃ virūḷhiṃ vepullaṃ āpajjeyyā”ti. Evaṃ bhagavā
abhisaṅkhāravasena catasso viññāṇaṭṭhitiyo jānāti.</p>
<p>
<a class="ms" id="p_25Cn_898"></a><a class="sc" id="704"></a>Kathaṃ bhagavā
paṭisandhivasena satta viññāṇaṭṭhitiyo jānāti? Vuttañhetaṃ bhagavatā—  “santi,
bhikkhave, sattā nānattakāyā nānattasaññino—  seyyathāpi manussā ekacce ca devā
ekacce ca vinipātikā. Ayaṃ paṭhamā viññāṇaṭṭhiti.</p>
<p>
<a class="ms" id="p_25Cn_899"></a><a class="sc" id="705"></a>Santi, bhikkhave,
sattā nānattakāyā ekattasaññino, seyyathāpi devā brahmakāyikā
paṭhamābhinibbattā. Ayaṃ dutiyā viññāṇaṭṭhiti.</p>
<p>
<a class="ms" id="p_25Cn_900"></a><a class="sc" id="706"></a>Santi, bhikkhave,
sattā ekattakāyā nānattasaññino, seyyathāpi devā ābhassarā. Ayaṃ tatiyā
viññāṇaṭṭhiti.</p>
<p>
<a class="ms" id="p_25Cn_901"></a><a class="sc" id="707"></a>Santi, bhikkhave,
sattā ekattakāyā ekattasaññino, seyyathāpi devā subhakiṇhā. Ayaṃ catutthī
viññāṇaṭṭhiti.</p>
<p>
<a class="ms" id="p_25Cn_902"></a><a class="sc" id="708"></a>Santi, bhikkhave,
sattā sabbaso rūpasaññānaṃ samatikkamā paṭighasaññānaṃ atthaṅgamā
nānattasaññānaṃ amanasikārā, ananto ākāsoti ākāsānañcāyatanūpagā. Ayaṃ pañcamī
viññāṇaṭṭhiti.</p>
<p>
<a class="ms" id="p_25Cn_903"></a><a class="sc" id="709"></a>Santi, bhikkhave,
sattā sabbaso ākāsānañcāyatanaṃ samatikkamma, anantaṃ viññāṇanti
viññāṇañcāyatanūpagā. Ayaṃ chaṭṭhī viññāṇaṭṭhiti.</p>
<p>
<a class="ms" id="p_25Cn_904"></a><a class="sc" id="710"></a>Santi, bhikkhave,
sattā sabbaso viññāṇañcāyatanaṃ samatikkamma, natthi kiñcīti
ākiñcaññāyatanūpagā. Ayaṃ sattamī viññāṇaṭṭhiti”. Evaṃ bhagavā paṭisandhivasena
satta viññāṇaṭṭhitiyo jānātīti—  viññāṇaṭṭhitiyo sabbā.</p>
<p>
<a class="ms" id="p_25Cn_905"></a><a class="sc" id="711"></a><strong>Posālāti
bhagavā</strong>ti.
<strong>Posālā</strong>ti bhagavā taṃ brāhmaṇaṃ nāmena ālapati.
<strong>Bhagavā</strong>ti gāravādhivacanametaṃ…pe…  sacchikā paññatti, yadidaṃ
bhagavāti—  posālāti bhagavā.</p>
<p>
<a class="ms" id="p_25Cn_906"></a><a class="sc" id="712"></a><strong>Abhijānaṃ
tathāgato</strong>ti.
<strong>Abhijānan</strong>ti abhijānanto vijānanto paṭivijānanto paṭivijjhanto
tathāgato. Vuttañhetaṃ bhagavatā—  “atītañcepi kho, cunda, hoti abhūtaṃ
atacchaṃ anatthasañhitaṃ, na taṃ tathāgato byākaroti. Atītañcepi, cunda, hoti
bhūtaṃ tacchaṃ anatthasañhitaṃ, tampi tathāgato na byākaroti. Atītañcepi kho,
cunda, hoti bhūtaṃ tacchaṃ atthasañhitaṃ, tatra kālaññū tathāgato hoti tasseva
pañhassa veyyākaraṇāya. Anāgatañcepi, cunda, hoti…pe…  paccuppannañcepi, cunda,
hoti abhūtaṃ atacchaṃ anatthasañhitaṃ, na taṃ tathāgato byākaroti.
Paccuppannañcepi, cunda, hoti bhūtaṃ tacchaṃ anatthasañhitaṃ, tampi tathāgato
na byākaroti. Paccuppannañcepi, cunda, hoti bhūtaṃ tacchaṃ atthasañhitaṃ, tatra
kālaññū tathāgato hoti tassa pañhassa veyyākaraṇāya. Iti kho, cunda,
atītānāgatapaccuppannesu dhammesu tathāgato kālavādī bhūtavādī atthavādī
dhammavādī vinayavādī. Tasmā tathāgatoti vuccati.</p>
<p>
<a class="ms" id="p_25Cn_907"></a><a class="sc" id="713"></a>Yaṃ kho, cunda,
sadevakassa lokassa samārakassa sabrahmakassa sassamaṇabrāhmaṇiyā pajāya
sadevamanussāya diṭṭhaṃ sutaṃ mutaṃ viññātaṃ pattaṃ pariyesitaṃ anuvicaritaṃ
manasā, sabbaṃ taṃ tathāgatena abhisambuddhaṃ. Tasmā tathāgatoti vuccati.
Yañca, cunda, rattiṃ tathāgato anuttaraṃ sammāsambodhiṃ abhisambujjhati, yañca
rattiṃ anupādisesāya nibbānadhātuyā parinibbāyati, yaṃ etasmiṃ antare bhāsati
lapati niddisati sabbaṃ taṃ tatheva hoti no aññathā. Tasmā tathāgatoti vuccati.
Yathāvādī, cunda, tathāgato tathākārī; yathākārī tathāvādī. Iti yathāvādī
tathākārī, yathākārī tathāvādī. Tasmā tathāgatoti vuccati. Sadevake, cunda,
loke samārake sabrahmake sassamaṇabrāhmaṇiyā pajāya sadevamanussāya tathāgato
abhibhū anabhibhūto aññadatthudaso vasavattī. Tasmā tathāgatoti vuccatī”ti—
abhijānaṃ tathāgato.</p>
<p>
<a class="ms" id="p_25Cn_908"></a><a class="sc" id="714"></a><strong>Tiṭṭhantamenaṃ
jānātī</strong>ti bhagavā idhatthaññeva jānāti kammābhisaṅkhāravasena—  “ayaṃ
puggalo kāyassa bhedā paraṃ maraṇā apāyaṃ duggatiṃ vinipātaṃ nirayaṃ
upapajjissatī”ti. Bhagavā idhatthaññeva jānāti kammābhisaṅkhāravasena—  “ayaṃ
puggalo kāyassa bhedā paraṃ maraṇā tiracchānayoniṃ upapajjissatī”ti. Bhagavā
idhatthaññeva jānāti kammābhisaṅkhāravasena—  “ayaṃ puggalo kāyassa bhedā paraṃ
maraṇā pettivisayaṃ upapajjissatī”ti. Bhagavā idhatthaññeva jānāti
kammābhisaṅkhāravasena—  “ayaṃ puggalo kāyassa bhedā paraṃ maraṇā manussesu
uppajjissatī”ti. Bhagavā idhatthaññeva jānāti kammābhisaṅkhāravasena—  “ayaṃ
puggalo suppaṭipanno kāyassa bhedā paraṃ maraṇā sugatiṃ saggaṃ lokaṃ
upapajjissatī”ti.</p>
<p>
<a class="ms" id="p_25Cn_909"></a><a class="sc" id="715"></a>Vuttañhetaṃ
bhagavatā—  “idha panāhaṃ, sāriputta, ekaccaṃ puggalaṃ evaṃ cetasā ceto paricca
pajānāmi—  ‘tathāyaṃ puggalo paṭipanno, tathā ca iriyati, tañca maggaṃ
samārūḷho, yathā kāyassa bhedā paraṃ maraṇā apāyaṃ duggatiṃ vinipātaṃ nirayaṃ
upapajjissatī’ti.</p>
<p>
<a class="ms" id="p_25Cn_910"></a><a class="sc" id="716"></a>Idha panāhaṃ,
sāriputta, ekaccaṃ puggalaṃ evaṃ cetasā ceto paricca pajānāmi—  ‘tathāyaṃ
puggalo paṭipanno tathā ca iriyati tañca maggaṃ samārūḷho, yathā kāyassa bhedā
paraṃ maraṇā tiracchānayoniṃ upapajjissatī’ti.</p>
<p>
<a class="ms" id="p_25Cn_911"></a><a class="sc" id="717"></a>Idha panāhaṃ,
sāriputta, ekaccaṃ puggalaṃ evaṃ cetasā ceto paricca pajānāmi—  ‘tathāyaṃ
puggalo paṭipanno tathā ca iriyati tañca maggaṃ samārūḷho, yathā kāyassa bhedā
paraṃ maraṇā pettivisayaṃ upapajjissatī’ti.</p>
<p>
<a class="ms" id="p_25Cn_912"></a><a class="sc" id="718"></a>Idha panāhaṃ,
sāriputta, ekaccaṃ puggalaṃ evaṃ cetasā ceto paricca pajānāmi—  ‘tathāyaṃ
puggalo paṭipanno tathā ca iriyati tañca maggaṃ samārūḷho, yathā kāyassa bhedā
paraṃ maraṇā manussesu uppajjissatī’ti.</p>
<p>
<a class="ms" id="p_25Cn_913"></a><a class="sc" id="719"></a>Idha panāhaṃ,
sāriputta, ekaccaṃ puggalaṃ evaṃ cetasā ceto paricca pajānāmi—  ‘tathāyaṃ
puggalo paṭipanno tathā ca iriyati tañca maggaṃ samārūḷho, yathā kāyassa bhedā
paraṃ maraṇā sugatiṃ saggaṃ lokaṃ upapajjissatī’ti.</p>
<p>
<a class="ms" id="p_25Cn_914"></a><a class="sc" id="720"></a>Idha panāhaṃ,
sāriputta, ekaccaṃ puggalaṃ evaṃ cetasā ceto paricca pajānāmi—  ‘tathāyaṃ
puggalo paṭipanno tathā ca iriyati tañca maggaṃ samārūḷho, yathā āsavānaṃ khayā
anāsavaṃ cetovimuttiṃ paññāvimuttiṃ diṭṭheva dhamme sayaṃ abhiññā sacchikatvā
upasampajja viharatī’”ti—  tiṭṭhantamenaṃ jānāti.</p>
<p>
<a class="ms" id="p_25Cn_915"></a><a class="sc" id="721"></a><strong>Dhimuttaṃ
tapparāyaṇan</strong>ti.
<strong>Dhimuttan</strong>ti ākiñcaññāyatanaṃ. Dhimuttanti vimokkhena dhimuttaṃ
tatrādhimuttaṃ tadadhimuttaṃ tadādhipateyyaṃ. Atha vā bhagavā jānāti—  “ayaṃ
puggalo rūpādhimutto saddādhimutto gandhādhimutto rasādhimutto
phoṭṭhabbādhimutto kulādhimutto gaṇādhimutto āvāsādhimutto lābhādhimutto
yasādhimutto pasaṃsādhimutto sukhādhimutto cīvarādhimutto piṇḍapātādhimutto
senāsanādhimutto gilānapaccayabhesajjaparikkhārādhimutto suttantādhimutto
vinayādhimutto abhidhammādhimutto āraññakaṅgādhimutto piṇḍapātikaṅgādhimutto
paṃsukūlikaṅgādhimutto tecīvarikaṅgādhimutto sapadānacārikaṅgādhimutto
khalupacchābhattikaṅgādhimutto nesajjikaṅgādhimutto yathāsanthatikaṅgādhimutto
paṭhamajjhānādhimutto dutiyajjhānādhimutto tatiyajjhānādhimutto
catutthajjhānādhimutto ākāsānañcāyatanasamāpattādhimutto
viññāṇañcāyatanasamāpattādhimutto ākiñcaññāyatanasamāpattādhimutto
nevasaññānāsaññāyatanasamāpattādhimutto”ti dhimuttaṃ.</p>
<p>
<a class="ms" id="p_25Cn_916"></a><a class="sc" id="722"></a><strong>Tapparāyaṇan</strong>ti
ākiñcaññāyatanamayaṃ tapparāyaṇaṃ kammaparāyaṇaṃ vipākaparāyaṇaṃ kammagarukaṃ
paṭisandhigarukaṃ. Atha vā bhagavā jānāti—  “ayaṃ puggalo rūpaparāyaṇo…pe…
nevasaññānāsaññāyatanasamāpattiparāyaṇo”ti—  dhimuttaṃ tapparāyaṇaṃ. Tenāha
bhagavā— </p>
<blockquote class="gatha">
<p>
<a class="ms" id="p_25Cn_917"></a>
<a class="sc" id="723"></a>
“Viññāṇaṭṭhitiyo sabbā,
<span class="gathaQuote">(posālāti bhagavā)</span><br>
Abhijānaṃ tathāgato;<br>
Tiṭṭhantamenaṃ jānāti,<br>
Dhimuttaṃ tapparāyaṇan”ti.<br>
</p>
<p>
<a class="msdiv" id="msdiv84"></a>
<a class="ms" id="p_25Cn_918"></a>
<a class="sc" id="724"></a>
<strong>Ākiñcaññasambhavaṃ ñatvā,</strong>
<br>
<strong>Nandisaṃyojanaṃ iti;</strong>
<br>
<strong>Evametaṃ abhiññāya,</strong>
<br>
<strong>Tato tattha vipassati;</strong>
<br>
<strong>Etaṃ ñāṇaṃ tathaṃ tassa,</strong>
<br>
<strong>Brāhmaṇassa vusīmato.</strong>
(4)<br>
</p>
</blockquote>
<p>
<a class="ms" id="p_25Cn_919"></a><a class="sc" id="725"></a><strong>Ākiñcaññasambhavaṃ
ñatvā</strong>ti ākiñcaññasambhavoti vuccati ākiñcaññāyatanasaṃvattaniko
kammābhisaṅkhāro. Ākiñcaññāyatanasaṃvattanikaṃ kammābhisaṅkhāraṃ
ākiñcaññasambhavoti ñatvā, laggananti ñatvā, bandhananti ñatvā, palibodhoti
ñatvā jānitvā tulayitvā tīrayitvā vibhāvayitvā vibhūtaṃ katvāti—
ākiñcaññasambhavaṃ ñatvā.</p>
<p>
<a class="ms" id="p_25Cn_920"></a><a class="sc" id="726"></a><strong>Nandisaṃyojanaṃ
itī</strong>ti
<strong>nandisaṃyojanaṃ</strong> vuccati arūparāgo. Arūparāgena taṃ kammaṃ
laggaṃ laggitaṃ palibuddhaṃ arūparāgaṃ nandisaṃyojananti ñatvā, laggananti
ñatvā, bandhananti ñatvā, palibodhoti ñatvā jānitvā tulayitvā tīrayitvā
vibhāvayitvā vibhūtaṃ katvā.
<strong>Itī</strong>ti padasandhi padasaṃsaggo padapāripūrī akkharasamavāyo
byañjanasiliṭṭhatā padānupubbatāpetaṃ itīti—  nandisaṃyojanaṃ iti.</p>
<p>
<a class="ms" id="p_25Cn_921"></a><a class="sc" id="727"></a><strong>Evametaṃ
abhiññāyā</strong>ti evaṃ etaṃ abhiññāya jānitvā tulayitvā tīrayitvā
vibhāvayitvā vibhūtaṃ katvāti—  evametaṃ abhiññāya.</p>
<p>
<a class="ms" id="p_25Cn_922"></a><a class="sc" id="728"></a><strong>Tato
tattha vipassatī</strong>ti.
<strong>Tatthā</strong>ti ākiñcaññāyatanaṃ samāpajjitvā tato vuṭṭhahitvā tattha
jāte cittacetasike dhamme aniccato vipassati, dukkhato vipassati, rogato…pe…
nissaraṇato vipassati dakkhati oloketi nijjhāyati upaparikkhatīti—  tato tattha
vipassati.</p>
<p>
<a class="ms" id="p_25Cn_923"></a><a class="sc" id="729"></a><strong>Etaṃ ñāṇaṃ
tathaṃ tassā</strong>ti etaṃ ñāṇaṃ tacchaṃ bhūtaṃ yāthāvaṃ aviparītaṃ tassāti—
etaṃ ñāṇaṃ tathaṃ tassa.</p>
<p>
<a class="ms" id="p_25Cn_924"></a><a class="sc" id="730"></a><strong>Brāhmaṇassa
vusīmato</strong>ti.
<strong>Brāhmaṇo</strong>ti sattannaṃ dhammānaṃ bāhitattā brāhmaṇo…pe…  asito
tādi pavuccate sa brahmāti.
<strong>Brāhmaṇassa vusīmato</strong>ti puthujjanakalyāṇaṃ upādāya satta sekkhā
appattassa pattiyā anadhigatassa adhigamāya asacchikatassa sacchikiriyāya
vasanti saṃvasanti āvasanti parivasanti; arahā vusitavā katakaraṇīyo ohitabhāro
anuppattasadattho parikkhīṇabhavasaṃyojano sammadaññāvimutto, so vutthavāso
ciṇṇacaraṇo…pe…  jātimaraṇasaṃsāro; natthi tassa punabbhavoti—  brāhmaṇassa
vusīmato. Tenāha bhagavā— </p>
<blockquote class="gatha">
<p>
<a class="ms" id="p_25Cn_925"></a>
<a class="sc" id="731"></a>
“Ākiñcaññasambhavaṃ ñatvā,<br>
nandisaṃyojanaṃ iti;<br>
Evametaṃ abhiññāya,<br>
tato tattha vipassati;<br>
Etaṃ ñāṇaṃ tathaṃ tassa,<br>
brāhmaṇassa vusīmato”ti.<br>
</p>
</blockquote>
<p>
<a class="ms" id="p_25Cn_926"></a><a class="sc" id="732"></a>Saha
gāthāpariyosānā…pe…  satthā me, bhante bhagavā, sāvakohamasmīti.</p>
<p class="endsutta">
<a class="ms" id="p_25Cn_927"></a>
<a class="sc" id="733"></a>
Posālamāṇavapucchāniddeso cuddasamo.</p>
<h2> Mogharājamāṇavapucchāniddesa</h2>
<blockquote class="gatha">
<p>
<a class="msdiv" id="msdiv85"></a>
<a class="ms" id="p_25Cn_928"></a>
<a class="sc" id="734"></a>
<strong>Dvāhaṃ sakkaṃ apucchissaṃ,
<span class="gathaQuote">(iccāyasmā mogharājā)</span></strong><br>
<strong>Na me byākāsi cakkhumā;</strong>
<br>
<strong>Yāvatatiyañca devīsi</strong>,<br>
<strong>Byākarotīti me sutaṃ.</strong>
(1)<br>
</p>
</blockquote>
<p>
<a class="ms" id="p_25Cn_929"></a><a class="sc" id="735"></a><strong>Dvāhaṃ
sakkaṃ apucchissan</strong>ti so brāhmaṇo dvikkhattuṃ buddhaṃ bhagavantaṃ
pañhaṃ apucchi. Tassa bhagavā pañhaṃ puṭṭho na byākāsi—  “tadantarā imassa
brāhmaṇassa indriyaparipāko bhavissatī”ti.
<strong>Sakkan</strong>ti sakko. Bhagavā sakyakulā pabbajitotipi sakko. Atha vā
aḍḍho mahaddhano dhanavātipi sakko. Tassimāni dhanāni, seyyathidaṃ—
saddhādhanaṃ sīladhanaṃ hiridhanaṃ ottappadhanaṃ sutadhanaṃ cāgadhanaṃ
paññādhanaṃ satipaṭṭhānadhanaṃ sammappadhānadhanaṃ iddhipādadhanaṃ
indriyadhanaṃ baladhanaṃ bojjhaṅgadhanaṃ maggadhanaṃ phaladhanaṃ nibbānadhanaṃ.
Imehi anekavidhehi dhanaratanehi aḍḍho mahaddhano dhanavātipi sakko. Atha vā
sakko pahu visavī alamatto sūro vīro vikkanto abhīrū acchambhī anutrāsī apalāyī
pahīnabhayabheravo vigatalomahaṃsotipi sakko.
<strong>Dvāhaṃ sakkaṃ apucchissan</strong>ti dvāhaṃ sakkaṃ apucchissaṃ
ayācissaṃ ajjhesissaṃ pasādayissanti—  dvāhaṃ sakkaṃ apucchissaṃ.</p>
<p>
<a class="ms" id="p_25Cn_930"></a><a class="sc" id="736"></a><strong>Iccāyasmā
mogharājā</strong>ti.
<strong>Iccā</strong>ti padasandhi…pe…
<strong>āyasmā</strong>ti piyavacanaṃ…pe…
<strong>mogharājā</strong>ti tassa brāhmaṇassa nāmaṃ…pe…  abhilāpoti—
iccāyasmā mogharājā.</p>
<p>
<a class="ms" id="p_25Cn_931"></a><a class="sc" id="737"></a><strong>Na me
byākāsi cakkhumā</strong>ti.
<strong>Na me byākāsī</strong>ti na me byākāsi na ācikkhi na desesi na
paññapesi na paṭṭhapesi na vivari na vibhaji na uttānīakāsi na pakāsesi.
<strong>Cakkhumā</strong>ti bhagavā pañcahi cakkhūhi cakkhumā—  maṃsacakkhunāpi
cakkhumā, dibbacakkhunāpi cakkhumā, paññācakkhunāpi cakkhumā, buddhacakkhunāpi
cakkhumā, samantacakkhunāpi cakkhumā.</p>
<p>
<a class="ms" id="p_25Cn_932"></a><a class="sc" id="738"></a>Kathaṃ bhagavā
maṃsacakkhunāpi cakkhumā? Maṃsacakkhumhi bhagavato pañca vaṇṇā saṃvijjanti—
nīlo ca vaṇṇo, pītako ca vaṇṇo, lohitako ca vaṇṇo, kaṇho ca vaṇṇo, odāto ca
vaṇṇo ( ). Yattha ca akkhilomāni patiṭṭhitāni taṃ nīlaṃ hoti sunīlaṃ pāsādikaṃ
dassaneyyaṃ umāpupphasamānaṃ. Tassa parato pītakaṃ hoti supītakaṃ suvaṇṇavaṇṇaṃ
pāsādikaṃ dassaneyyaṃ kaṇikārapupphasamānaṃ. Ubhato ca akkhikūṭāni bhagavato
lohitakāni honti sulohitakāni pāsādikāni dassaneyyāni indagopakasamānāni.
Majjhe kaṇhaṃ hoti sukaṇhaṃ alūkhaṃ siniddhaṃ pāsādikaṃ dassaneyyaṃ
addāriṭṭhakasamānaṃ. Tassa parato odātaṃ hoti suodātaṃ setaṃ paṇḍaraṃ pāsādikaṃ
dassaneyyaṃ osadhitārakasamānaṃ. Tena bhagavā pākatikena maṃsacakkhunā
attabhāvapariyāpannena purimasucaritakammābhinibbattena samantā yojanaṃ passati
divā ceva rattiñca. Yadā hi caturaṅgasamannāgato andhakāro hoti sūriyo ca
atthaṅgato hoti; kāḷapakkho ca uposatho hoti, tibbo ca vanasaṇḍo hoti, mahā ca
kāḷamegho abbhuṭṭhito hoti. Evarūpe caturaṅgasamannāgate andhakāre samantā
yojanaṃ passati. Natthi so kuṭṭo vā kavāṭaṃ vā pākāro vā pabbato vā gaccho vā
latā vā āvaraṇaṃ rūpānaṃ dassanāya. Ekañce tilaphalaṃ nimittaṃ katvā tilavāhe
pakkhipeyya, taṃyeva tilaphalaṃ uddhareyya. Evaṃ parisuddhaṃ bhagavato
pākatikaṃ maṃsacakkhu. Evaṃ bhagavā maṃsacakkhunāpi cakkhumā.</p>
<p>
<a class="ms" id="p_25Cn_933"></a><a class="sc" id="739"></a>Kathaṃ bhagavā
dibbena cakkhunāpi cakkhumā? Bhagavā dibbena cakkhunā visuddhena
atikkantamānusakena satte passati cavamāne upapajjamāne hīne paṇīte suvaṇṇe
dubbaṇṇe; sugate duggate yathākammūpage satte pajānāti—  “ime vata bhonto sattā
kāyaduccaritena samannāgatā vacīduccaritena samannāgatā manoduccaritena
samannāgatā ariyānaṃ upavādakā micchādiṭṭhikā micchādiṭṭhikammasamādānā, te
kāyassa bhedā paraṃ maraṇā apāyaṃ duggatiṃ vinipātaṃ nirayaṃ upapannā; ime vā
pana bhonto sattā kāyasucaritena samannāgatā vacīsucaritena samannāgatā
manosucaritena samannāgatā ariyānaṃ anupavādakā sammādiṭṭhikā
sammādiṭṭhikammasamādānā, te kāyassa bhedā paraṃ maraṇā sugatiṃ saggaṃ lokaṃ
upapannā”ti. Iti dibbena cakkhunā visuddhena atikkantamānusakena satte passati
cavamāne upapajjamāne hīne paṇīte suvaṇṇe dubbaṇṇe sugate duggate,
yathākammūpage satte pajānāti. Ākaṅkhamāno ca bhagavā ekampi lokadhātuṃ
passeyya, dvepi lokadhātuyo passeyya, tissopi lokadhātuyo passeyya, catassopi
lokadhātuyo passeyya, pañcapi lokadhātuyo passeyya, dasapi lokadhātuyo
passeyya, vīsampi lokadhātuyo passeyya, tiṃsampi lokadhātuyo passeyya,
cattālīsampi lokadhātuyo passeyya, paññāsampi lokadhātuyo passeyya, satampi
lokadhātuyo passeyya, sahassimpi cūḷanikaṃ lokadhātuṃ passeyya, dvisahassimpi
majjhimikaṃ lokadhātuṃ passeyya, tisahassimpi lokadhātuṃ passeyya,
mahāsahassimpi lokadhātuṃ passeyya, yāvatakaṃ vā pana ākaṅkheyya tāvatakaṃ
passeyya. Evaṃ parisuddhaṃ bhagavato dibbacakkhu. Evaṃ bhagavā dibbena
cakkhunāpi cakkhumā.</p>
<p>
<a class="ms" id="p_25Cn_934"></a><a class="sc" id="740"></a>Kathaṃ bhagavā
paññācakkhunāpi cakkhumā? Bhagavā mahāpañño puthupañño javanapañño hāsapañño
tikkhapañño nibbedhikapañño paññāpabhedakusalo pabhinnañāṇo
adhigatapaṭisambhido catuvesārajjappatto dasabaladhārī purisāsabho purisasīho
purisanāgo purisājañño purisadhorayho anantañāṇo anantatejo anantayaso aḍḍho
mahaddhano dhanavā netā vinetā anunetā paññāpetā nijjhāpetā pekkhetā pasādetā.
So hi bhagavā anuppannassa maggassa uppādetā asañjātassa maggassa sañjanetā
anakkhātassa maggassa akkhātā, maggaññū maggavidū maggakovido maggānugā ca pana
etarahi sāvakā viharanti pacchā samannāgatā.</p>
<p>
<a class="ms" id="p_25Cn_935"></a><a class="sc" id="741"></a>So hi bhagavā
jānaṃ jānāti, passaṃ passati, cakkhubhūto ñāṇabhūto dhammabhūto brahmabhūto
vattā pavattā atthassa ninnetā amatassa dātā dhammassāmī tathāgato. Natthi
tassa bhagavato aññātaṃ adiṭṭhaṃ aviditaṃ asacchikataṃ aphassitaṃ paññāya.
Atītaṃ anāgataṃ paccuppannaṃ upādāya sabbe dhammā sabbākārena buddhassa
bhagavato ñāṇamukhe āpāthaṃ āgacchanti. Yaṃ kiñci neyyaṃ nāma atthi jānitabbaṃ
attattho vā parattho vā ubhayattho vā diṭṭhadhammiko vā attho samparāyiko vā
attho uttāno vā attho gambhīro vā attho gūḷho vā attho paṭicchanno vā attho
neyyo vā attho nīto vā attho anavajjo vā attho nikkileso vā attho vodāno vā
attho paramattho vā attho, sabbaṃ taṃ anto buddhañāṇe parivattati.</p>
<p>
<a class="ms" id="p_25Cn_936"></a><a class="sc" id="742"></a>Sabbaṃ kāyakammaṃ
buddhassa bhagavato ñāṇānuparivatti, sabbaṃ vacīkammaṃ ñāṇānuparivatti, sabbaṃ
manokammaṃ ñāṇānuparivatti. Atīte buddhassa bhagavato appaṭihataṃ ñāṇaṃ,
anāgate appaṭihataṃ ñāṇaṃ, paccuppanne appaṭihataṃ ñāṇaṃ, yāvatakaṃ neyyaṃ
tāvatakaṃ ñāṇaṃ, yāvatakaṃ ñāṇaṃ tāvatakaṃ neyyaṃ. Neyyapariyantikaṃ ñāṇaṃ,
ñāṇapariyantikaṃ neyyaṃ, neyyaṃ atikkamitvā ñāṇaṃ nappavattati, ñāṇaṃ
atikkamitvā neyyapatho natthi. Aññamaññapariyantaṭṭhāyino te dhammā. Yathā
dvinnaṃ samuggapaṭalānaṃ sammāphusitānaṃ heṭṭhimaṃ samuggapaṭalaṃ uparimaṃ
nātivattati, uparimaṃ samuggapaṭalaṃ heṭṭhimaṃ nātivattati,
aññamaññapariyantaṭṭhāyino; evameva buddhassa bhagavato neyyañca ñāṇañca
aññamaññapariyantaṭṭhāyino. Yāvatakaṃ neyyaṃ tāvatakaṃ ñāṇaṃ, yāvatakaṃ ñāṇaṃ
tāvatakaṃ neyyaṃ, neyyapariyantikaṃ ñāṇaṃ, ñāṇapariyantikaṃ neyyaṃ. Neyyaṃ
atikkamitvā ñāṇaṃ nappavattati, ñāṇaṃ atikkamitvā neyyapatho natthi.
Aññamaññapariyantaṭṭhāyino te dhammā.</p>
<p>
<a class="ms" id="p_25Cn_937"></a><a class="sc" id="743"></a>Sabbadhammesu
buddhassa bhagavato ñāṇaṃ pavattati. Sabbe dhammā buddhassa bhagavato
āvajjanapaṭibaddhā ākaṅkhapaṭibaddhā manasikārapaṭibaddhā cittuppādapaṭibaddhā.
Sabbasattesu buddhassa bhagavato ñāṇaṃ pavattati. Sabbesañca sattānaṃ bhagavā
āsayaṃ jānāti, anusayaṃ jānāti, caritaṃ jānāti, adhimuttiṃ jānāti, apparajakkhe
mahārajakkhe tikkhindriye mudindriye svākāre dvākāre suviññāpaye duviññāpaye
bhabbābhabbe satte jānāti. Sadevako loko samārako sabrahmako sassamaṇabrāhmaṇī
pajā sadevamanussā antobuddhañāṇe parivattati.</p>
<p>
<a class="ms" id="p_25Cn_938"></a><a class="sc" id="744"></a>Yathā ye keci
macchakacchapā antamaso timitimiṅgalaṃ upādāya antomahāsamudde parivattanti,
evameva sadevako loko samārako loko sabrahmako loko sassamaṇabrāhmaṇī pajā
sadevamanussā antobuddhañāṇe parivattati.</p>
<p>
<a class="ms" id="p_25Cn_939"></a><a class="sc" id="745"></a>Yathā ye keci
pakkhī antamaso garuḷaṃ venateyyaṃ upādāya ākāsassa padese parivattanti,
evameva yepi te sāriputtasamā paññāya samannāgatā tepi buddhañāṇassa padese
parivattanti; buddhañāṇaṃ devamanussānaṃ paññaṃ pharitvā abhibhavitvā tiṭṭhati.
</p>
<p>
<a class="ms" id="p_25Cn_940"></a><a class="sc" id="746"></a>Yepi te
khattiyapaṇḍitā brāhmaṇapaṇḍitā gahapatipaṇḍitā samaṇapaṇḍitā nipuṇā
kataparappavādā vālavedhirūpā vobhindantā maññe caranti paññāgatena
diṭṭhigatāni, te pañhe abhisaṅkharitvā abhisaṅkharitvā tathāgataṃ upasaṅkamitvā
pucchanti gūḷhāni ca paṭicchannāni. Kathitā visajjitā ca te pañhā bhagavatā
honti niddiṭṭhakāraṇā. Upakkhittakā ca te bhagavato sampajjanti. Atha kho
bhagavāva tattha atirocati—  yadidaṃ paññāyāti. Evaṃ bhagavā paññācakkhunāpi
cakkhumā.</p>
<p>
<a class="ms" id="p_25Cn_941"></a><a class="sc" id="747"></a>Kathaṃ bhagavā
buddhacakkhunāpi cakkhumā? Bhagavā buddhacakkhunā lokaṃ volokento addasa satte
apparajakkhe mahārajakkhe tikkhindriye mudindriye svākāre dvākāre suviññāpaye
duviññāpaye appekacce paralokavajjabhayadassāvino viharante. Seyyathāpi nāma
uppaliniyaṃ vā paduminiyaṃ vā puṇḍarīkiniyaṃ vā appekaccāni uppalāni vā
padumāni vā puṇḍarīkāni vā udake jātāni udake saṃvaḍḍhāni udakānuggatāni
antonimuggaposīni, appekaccāni uppalāni vā padumāni vā puṇḍarīkāni vā udake
jātāni udake saṃvaḍḍhāni samodakaṃ ṭhitāni, appekaccāni uppalāni vā padumāni vā
puṇḍarīkāni vā udake jātāni udake saṃvaḍḍhāni udakā accuggamma tiṭṭhanti
anupalittāni udakena; evamevaṃ bhagavā buddhacakkhunā lokaṃ volokento addasa
satte apparajakkhe mahārajakkhe tikkhindriye mudindriye svākāre dvākāre
suviññāpaye duviññāpaye appekacce paralokavajjabhayadassāvino viharante. Jānāti
bhagavā—  “ayaṃ puggalo rāgacarito, ayaṃ dosacarito, ayaṃ mohacarito, ayaṃ
vitakkacarito, ayaṃ saddhācarito, ayaṃ ñāṇacarito”ti. Rāgacaritassa bhagavā
puggalassa asubhakathaṃ katheti; dosacaritassa bhagavā puggalassa mettābhāvanaṃ
ācikkhati; mohacaritassa bhagavā puggalassa uddese paripucchāya kālena
dhammassavane kālena dhammasākacchāya garusaṃvāse niveseti; vitakkacaritassa
bhagavā puggalassa ānāpānassatiṃ ācikkhati; saddhācaritassa bhagavā puggalassa
pasādanīyaṃ nimittaṃ ācikkhati buddhasubodhiṃ dhammasudhammataṃ
saṃghasuppaṭipattiṃ sīlāni ca; attano ñāṇacaritassa bhagavā puggalassa
vipassanānimittaṃ ācikkhati aniccākāraṃ dukkhākāraṃ anattākāraṃ.</p>
<blockquote class="gatha">
<p>
<a class="ms" id="p_25Cn_942"></a>
<a class="sc" id="748"></a>
“Sele yathā pabbatamuddhaniṭṭhito,<br>
Yathāpi passe janataṃ samantato;<br>
Tathūpamaṃ dhammamayaṃ sumedha,<br>
Pāsādamāruyha samantacakkhu;<br>
Sokāvatiṇṇaṃ janatamapetasoko,<br>
Avekkhassu jātijarābhibhūtan”ti.<br>
</p>
</blockquote>
<p>
<a class="ms" id="p_25Cn_943"></a><a class="sc" id="749"></a>Evaṃ bhagavā
buddhacakkhunāpi cakkhumā.</p>
<p>
<a class="ms" id="p_25Cn_944"></a><a class="sc" id="750"></a>Kathaṃ bhagavā
samantacakkhunāpi cakkhumā?
<strong>Samantacakkhu</strong> vuccati sabbaññutañāṇaṃ. Bhagavā
sabbaññutañāṇena upeto samupeto upāgato samupāgato upapanno samupapanno
samannāgato.</p>
<blockquote class="gatha">
<p>
<a class="ms" id="p_25Cn_945"></a>
<a class="sc" id="751"></a>
“Na tassa addiṭṭhamidhatthi kiñci,<br>
Atho aviññātamajānitabbaṃ;<br>
Sabbaṃ abhiññāsi yadatthi neyyaṃ,<br>
Tathāgato tena samantacakkhū”ti.<br>
</p>
</blockquote>
<p>
<a class="ms" id="p_25Cn_946"></a><a class="sc" id="752"></a>Evaṃ bhagavā
samantacakkhunāpi cakkhumāti—  na me byākāsi cakkhumā.</p>
<p>
<a class="ms" id="p_25Cn_947"></a><a class="sc" id="753"></a><strong>Yāvatatiyañca
devīsi, byākarotīti me sutan</strong>ti yāvatatiyaṃ buddho sahadhammikaṃ pañhaṃ
puṭṭho byākaroti no saṃsāretīti—  evaṃ mayā uggahitaṃ, evaṃ mayā upadhāritaṃ,
evaṃ mayā upalakkhitaṃ.
<strong>Devīsī</strong>ti bhagavā ceva isi cāti—  devīsi. Yathā rājā pabbajitā
vuccanti rājisayo, brāhmaṇā pabbajitā vuccanti brāhmaṇisayo, evameva bhagavā
ceva isi cāti—  devīsi.</p>
<p>
<a class="ms" id="p_25Cn_948"></a><a class="sc" id="754"></a>Atha vā bhagavā
pabbajitotipi
<strong>isi</strong>. Mahantaṃ sīlakkhandhaṃ esī gavesī pariyesītipi isi.
Mahantaṃ samādhikkhandhaṃ…pe…  mahantaṃ paññākkhandhaṃ…  mahantaṃ
vimuttikkhandhaṃ…  mahantaṃ vimuttiñāṇadassanakkhandhaṃ esī gavesī pariyesītipi
isi. Mahato tamokāyassa padālanaṃ esī gavesī pariyesītipi isi. Mahato
vipallāsassa pabhedanaṃ esī gavesī pariyesītipi isi. Mahato taṇhāsallassa
abbahanaṃ…  mahato diṭṭhisaṅghāṭassa viniveṭhanaṃ…  mahato mānadhajassa
papātanaṃ…  mahato abhisaṅkhārassa vūpasamaṃ…  mahato oghassa nittharaṇaṃ…
mahato bhārassa nikkhepanaṃ…  mahato saṃsāravaṭṭassa upacchedaṃ…  mahato
santāpassa nibbāpanaṃ…  mahato pariḷāhassa paṭippassaddhiṃ…  mahato
dhammadhajassa ussāpanaṃ esī gavesī pariyesītipi isi. Mahante satipaṭṭhāne…
mahante sammappadhāne…  mahantāni indriyāni…  mahantāni balāni…  mahante
bojjhaṅge…  mahantaṃ ariyaṃ aṭṭhaṅgikaṃ maggaṃ…  mahantaṃ paramatthaṃ amataṃ
nibbānaṃ esī gavesī pariyesītipi isi. Mahesakkhehi vā sattehi esito gavesito
pariyesito—  “kahaṃ buddho, kahaṃ bhagavā, kahaṃ devadevo, kahaṃ narāsabho”tipi
isīti—  yāvatatiyañca devīsi byākarotīti me sutaṃ. Tenāha so brāhmaṇo— </p>
<blockquote class="gatha">
<p>
<a class="ms" id="p_25Cn_949"></a>
<a class="sc" id="755"></a>
“Dvāhaṃ sakkaṃ apucchissaṃ,
<span class="gathaQuote">(iccāyasmā mogharājā)</span><br>
Na me byākāsi cakkhumā;<br>
Yāvatatiyañca devīsi,<br>
Byākarotīti me sutan”ti.<br>
</p>
<p>
<a class="msdiv" id="msdiv86"></a>
<a class="ms" id="p_25Cn_950"></a>
<a class="sc" id="756"></a>
<strong>Ayaṃ loko paro loko,</strong>
<br>
<strong>brahmaloko sadevako;</strong>
<br>
<strong>Diṭṭhiṃ te nābhijānāti,</strong>
<br>
<strong>gotamassa yasassino.</strong>
(2)<br>
</p>
</blockquote>
<p>
<a class="ms" id="p_25Cn_951"></a><a class="sc" id="757"></a><strong>Ayaṃ loko
paro loko</strong>ti.
<strong>Ayaṃ loko</strong>ti manussaloko.
<strong>Paro loko</strong>ti manussalokaṃ ṭhapetvā sabbo paro lokoti—  ayaṃ
loko paro loko.</p>
<p>
<a class="ms" id="p_25Cn_952"></a><a class="sc" id="758"></a><strong>Brahmaloko
sadevako</strong>ti sadevako loko samārako sabrahmako sassamaṇabrāhmaṇī pajā
sadevamanussāti—  brahmaloko sadevako.</p>
<p>
<a class="ms" id="p_25Cn_953"></a><a class="sc" id="759"></a><strong>Diṭṭhiṃ te
nābhijānātī</strong>ti tuyhaṃ diṭṭhiṃ khantiṃ ruciṃ laddhiṃ ajjhāsayaṃ
adhippāyaṃ loko na jānāti—  “ayaṃ evaṃdiṭṭhiko evaṃkhantiko evaṃruciko
evaṃladdhiko evaṃajjhāsayo evaṃadhippāyo”ti na jānāti na passati na dakkhati
nādhigacchati na vindati na paṭilabhatīti—  diṭṭhiṃ te nābhijānāti.</p>
<p>
<a class="ms" id="p_25Cn_954"></a><a class="sc" id="760"></a><strong>Gotamassa
yasassino</strong>ti bhagavā yasappattoti yasassī. Atha vā bhagavā sakkato
garukato mānito pūjito apacito lābhī
cīvarapiṇḍapātasenāsanagilānapaccayabhesajjaparikkhārānantipi yasassīti—
gotamassa yasassino. Tenāha so brāhmaṇo— </p>
<blockquote class="gatha">
<p>
<a class="ms" id="p_25Cn_955"></a>
<a class="sc" id="761"></a>
“Ayaṃ loko paro loko,<br>
brahmaloko sadevako;<br>
Diṭṭhiṃ te nābhijānāti,<br>
gotamassa yasassino”ti.<br>
</p>
<p>
<a class="msdiv" id="msdiv87"></a>
<a class="ms" id="p_25Cn_956"></a>
<a class="sc" id="762"></a>
<strong>Evaṃ abhikkantadassāviṃ,</strong>
<br>
<strong>atthi pañhena āgamaṃ;</strong>
<br>
<strong>Kathaṃ lokaṃ avekkhantaṃ,</strong>
<br>
<strong>maccurājā na passati.</strong>
(3)<br>
</p>
</blockquote>
<p>
<a class="ms" id="p_25Cn_957"></a><a class="sc" id="763"></a><strong>Evaṃ
abhikkantadassāvin</strong>ti evaṃ abhikkantadassāviṃ aggadassāviṃ
seṭṭhadassāviṃ viseṭṭhadassāviṃ pāmokkhadassāviṃ uttamadassāviṃ
paramadassāvinti—  evaṃ abhikkantadassāviṃ.</p>
<p>
<a class="ms" id="p_25Cn_958"></a><a class="sc" id="764"></a><strong>Atthi
pañhena āgaman</strong>ti pañhena atthiko āgatomhi…pe…  vahassetaṃ bhāranti,
evampi atthi pañhena āgamaṃ.</p>
<p>
<a class="ms" id="p_25Cn_959"></a><a class="sc" id="765"></a><strong>Kathaṃ
lokaṃ avekkhantan</strong>ti kathaṃ lokaṃ avekkhantaṃ paccavekkhantaṃ
tulayantaṃ tīrayantaṃ vibhāvayantaṃ vibhūtaṃ karontanti—  kathaṃ lokaṃ
avekkhantaṃ.</p>
<p>
<a class="ms" id="p_25Cn_960"></a><a class="sc" id="766"></a><strong>Maccurājā
na passatī</strong>ti maccurājā na passati na dakkhati nādhigacchati na vindati
na paṭilabhatīti—  maccurājā na passati. Tenāha so brāhmaṇo— </p>
<blockquote class="gatha">
<p>
<a class="ms" id="p_25Cn_961"></a>
<a class="sc" id="767"></a>
“Evaṃ abhikkantadassāviṃ,<br>
atthi pañhena āgamaṃ;<br>
Kathaṃ lokaṃ avekkhantaṃ,<br>
maccurājā na passatī”ti.<br>
</p>
<p>
<a class="msdiv" id="msdiv88"></a>
<a class="ms" id="p_25Cn_962"></a>
<a class="sc" id="768"></a>
<strong>Suññato lokaṃ avekkhassu,</strong>
<br>
<strong>mogharāja sadā sato;</strong>
<br>
<strong>Attānudiṭṭhiṃ ūhacca,</strong>
<br>
<strong>evaṃ maccutaro siyā;</strong>
<br>
<strong>Evaṃ lokaṃ avekkhantaṃ,</strong>
<br>
<strong>maccurājā na passati.</strong>
(4)<br>
</p>
</blockquote>
<p>
<a class="ms" id="p_25Cn_963"></a><a class="sc" id="769"></a><strong>Suññato
lokaṃ avekkhassū</strong>ti.
<strong>Loko</strong>ti nirayaloko tiracchānaloko pettivisayaloko manussaloko
devaloko khandhaloko dhātuloko āyatanaloko ayaṃ loko paro loko brahmaloko
sadevako. Aññataro bhikkhu bhagavantaṃ etadavoca—  “loko lokoti, bhante,
vuccati. Kittāvatā nu kho, bhante, lokoti vuccatī”ti? “Lujjatīti kho, bhikkhu,
tasmā lokoti vuccati. Kiñca lujjati? Cakkhu kho bhikkhu lujjati, rūpā lujjanti,
cakkhuviññāṇaṃ lujjati, cakkhusamphasso lujjati, yampidaṃ
cakkhusamphassapaccayā uppajjati vedayitaṃ sukhaṃ vā dukkhaṃ vā adukkhamasukhaṃ
vā tampi lujjati; sotaṃ lujjati, gandhā lujjanti…pe…  kāyo lujjati, phoṭṭhabbā
lujjanti; mano lujjati, dhammā lujjanti, manoviññāṇaṃ lujjati, manosamphasso
lujjati; yampidaṃ manosamphassapaccayā uppajjati vedayitaṃ sukhaṃ vā dukkhaṃ vā
adukkhamasukhaṃ vā tampi lujjati. Lujjatīti kho, bhikkhu, tasmā lokoti
vuccati”.</p>
<p>
<a class="ms" id="p_25Cn_964"></a><a class="sc" id="770"></a><strong>Suññato
lokaṃ avekkhassū</strong>ti dvīhi kāraṇehi suññato lokaṃ avekkhati—
avasiyapavattasallakkhaṇavasena vā tucchasaṅkhārasamanupassanāvasena vā. Kathaṃ
avasiyapavattasallakkhaṇavasena suññato lokaṃ avekkhati? Rūpe vaso na
labbhati, vedanāya vaso na labbhati, saññāya vaso na labbhati, saṅkhāresu vaso
na labbhati, viññāṇe vaso na labbhati. Vuttañhetaṃ bhagavatā—  “rūpaṃ,
bhikkhave, anattā. Rūpañca hidaṃ, bhikkhave, attā abhavissa, nayidaṃ rūpaṃ
ābādhāya saṃvatteyya; labbhetha ca rūpe—  ‘evaṃ me rūpaṃ hotu, evaṃ me rūpaṃ mā
ahosī’ti. Yasmā ca kho, bhikkhave, rūpaṃ anattā, tasmā rūpaṃ ābādhāya
saṃvattati na ca labbhati rūpe—  ‘evaṃ me rūpaṃ hotu, evaṃ me rūpaṃ mā
ahosī’ti.</p>
<p>
<a class="ms" id="p_25Cn_965"></a><a class="sc" id="771"></a>Vedanā anattā.
Vedanā ca hidaṃ, bhikkhave, attā abhavissa, nayidaṃ vedanā ābādhāya
saṃvatteyya; labbhetha ca vedanāya—  ‘evaṃ me vedanā hotu, evaṃ me vedanā mā
ahosī’ti. Yasmā ca kho, bhikkhave, vedanā anattā, tasmā vedanā ābādhāya
saṃvattati, na ca labbhati vedanāya—  ‘evaṃ me vedanā hotu, evaṃ me vedanā mā
ahosī’ti.</p>
<p>
<a class="ms" id="p_25Cn_966"></a><a class="sc" id="772"></a>Saññā anattā.
Saññā ca hidaṃ, bhikkhave, attā abhavissa, nayidaṃ saññā ābādhāya saṃvatteyya;
labbhetha ca saññāya—  ‘evaṃ me saññā hotu, evaṃ me saññā mā ahosī’ti. Yasmā ca
kho, bhikkhave, saññā anattā, tasmā saññā ābādhāya saṃvattati, na ca labbhati
saññāya—  ‘evaṃ me saññā hotu, evaṃ me saññā mā ahosī’ti.</p>
<p>
<a class="ms" id="p_25Cn_967"></a><a class="sc" id="773"></a>Saṅkhārā anattā.
Saṅkhārā ca hidaṃ, bhikkhave, attā abhavissaṃsu, nayidaṃ saṅkhārā ābādhāya
saṃvatteyyuṃ; labbhetha ca saṅkhāresu—  ‘evaṃ me saṅkhārā hontu, evaṃ me
saṅkhārā mā ahesun’ti. Yasmā ca kho, bhikkhave, saṅkhārā anattā, tasmā saṅkhārā
ābādhāya saṃvattanti, na ca labbhati saṅkhāresu—  ‘evaṃ me saṅkhārā hontu,
evaṃ me saṅkhārā mā ahesun’ti.</p>
<p>
<a class="ms" id="p_25Cn_968"></a><a class="sc" id="774"></a>Viññāṇaṃ anattā.
Viññāṇañca hidaṃ, bhikkhave, attā abhavissa, nayidaṃ viññāṇaṃ ābādhāya
saṃvatteyya; labbhetha ca viññāṇe—  ‘evaṃ me viññāṇaṃ hotu, evaṃ me viññāṇaṃ mā
ahosī’ti. Yasmā ca kho, bhikkhave, viññāṇaṃ anattā, tasmā viññāṇaṃ ābādhāya
saṃvattati, na ca labbhati viññāṇe—  ‘evaṃ me viññāṇaṃ hotu, evaṃ me viññāṇaṃ
mā ahosī’”ti.</p>
<p>
<a class="ms" id="p_25Cn_969"></a><a class="sc" id="775"></a>Vuttañhetaṃ
bhagavatā—  “nāyaṃ, bhikkhave, kāyo tumhākaṃ, napi aññesaṃ. Purāṇamidaṃ,
bhikkhave, kammaṃ abhisaṅkhataṃ abhisañcetayitaṃ vedaniyaṃ daṭṭhabbaṃ. Tatra
kho, bhikkhave, sutavā ariyasāvako paṭiccasamuppādaṃyeva sādhukaṃ yoniso manasi
karoti—  ‘iti imasmiṃ sati idaṃ hoti, imassuppādā idaṃ uppajjati; imasmiṃ
asati idaṃ na hoti, imassa nirodhā idaṃ nirujjhati, yadidaṃ—  avijjāpaccayā
saṅkhārā, saṅkhārapaccayā viññāṇaṃ, viññāṇapaccayā nāmarūpaṃ, nāmarūpapaccayā
saḷāyatanaṃ, saḷāyatanapaccayā phasso, phassapaccayā vedanā, vedanāpaccayā
taṇhā, taṇhāpaccayā upādānaṃ, upādānapaccayā bhavo, bhavapaccayā jāti,
jātipaccayā jarāmaraṇaṃ sokaparidevadukkhadomanassupāyāsā sambhavanti—
evametassa kevalassa dukkhakkhandhassa samudayo hoti’.</p>
<p>
<a class="ms" id="p_25Cn_970"></a><a class="sc" id="776"></a>Avijjāya tveva
asesavirāganirodhā saṅkhāranirodho, saṅkhāranirodhā viññāṇanirodho…pe…
jātinirodhā jarāmaraṇaṃ sokaparidevadukkhadomanassupāyāsā nirujjhanti,
evametassa kevalassa dukkhakkhandhassa nirodho hotī”ti. Evaṃ
avasiyapavattasallakkhaṇavasena suññato lokaṃ avekkhati.</p>
<p>
<a class="ms" id="p_25Cn_971"></a><a class="sc" id="777"></a>Kathaṃ
tucchasaṅkhārasamanupassanāvasena suññato lokaṃ avekkhati? Rūpe sāro na
labbhati, vedanāya sāro na labbhati, saññāya sāro na labbhati, saṅkhāresu sāro
na labbhati, viññāṇe sāro na labbhati; rūpaṃ assāraṃ nissāraṃ sārāpagataṃ
niccasārasārena vā sukhasārasārena vā attasārasārena vā niccena vā dhuvena vā
sassatena vā avipariṇāmadhammena vā. Vedanā assārā nissārā sārāpagatā…pe…
saññā assārā nissārā sārāpagatā…  saṅkhārā assārā nissārā sārāpagatā…  viññāṇaṃ
assāraṃ nissāraṃ sārāpagataṃ niccasārasārena vā sukhasārasārena vā
attasārasārena vā niccena vā dhuvena vā sassatena vā avipariṇāmadhammena vā.
</p>
<p>
<a class="ms" id="p_25Cn_972"></a><a class="sc" id="778"></a>Yathā naḷo assāro
nissāro sārāpagato, yathā ca eraṇḍo…pe…  yathā ca udumbaro assāro nissāro
sārāpagato, yathā ca setakaccho assāro nissāro sārāpagato, yathā ca
pālibhaddako assāro nissāro sārāpagato, yathā ca pheṇapiṇḍo assāro nissāro
sārāpagato, yathā ca udakapubbuḷaṃ assāraṃ nissāraṃ sārāpagataṃ, yathā ca
marīci assārā nissārā sārāpagatā, yathā kadalikkhandho assāro nissāro
sārāpagato, yathā māyā assārā nissārā sārāpagatā—  evameva rūpaṃ assāraṃ
nissāraṃ sārāpagataṃ niccasārasārena vā sukhasārasārena vā attasārasārena vā
niccena vā dhuvena vā sassatena vā avipariṇāmadhammena vā. Vedanā assārā
nissārā sārāpagatā…pe…  saññā assārā nissārā sārāpagatā…  saṅkhārā assārā
nissārā sārāpagatā…  viññāṇaṃ assāraṃ nissāraṃ sārāpagataṃ niccasārasārena vā
sukhasārasārena vā attasārasārena vā niccena vā dhuvena vā sassatena vā
avipariṇāmadhammena vā. Evaṃ tucchasaṅkhārasamanupassanāvasena suññato lokaṃ
avekkhati. Imehi dvīhi kāraṇehi suññato lokaṃ avekkhati.</p>
<p>
<a class="ms" id="p_25Cn_973"></a><a class="sc" id="779"></a>Api ca chahākārehi
suññato lokaṃ avekkhati. Cakkhu suññaṃ attena vā attaniyena vā niccena vā
dhuvena vā sassatena vā avipariṇāmadhammena vā, sotaṃ suññaṃ…pe…  ghānaṃ
suññaṃ…  jivhā suññā…  kāyo suñño…  mano suñño attena vā attaniyena vā niccena
vā dhuvena vā sassatena vā avipariṇāmadhammena vā. Rūpā suññā…pe…  saddā suññā…
gandhā suññā…  rasā suññā…  phoṭṭhabbā suññā…  dhammā suññā attena vā
attaniyena vā niccena vā dhuvena vā sassatena vā avipariṇāmadhammena vā.
Cakkhuviññāṇaṃ suññaṃ…pe…  manoviññāṇaṃ suññaṃ…  cakkhusamphasso suñño …
manosamphasso suñño…  cakkhusamphassajā vedanā suññā…  manosamphassajā vedanā
suññā…  rūpasaññā suññā…  dhammasaññā suññā…  rūpasañcetanā suññā…
dhammasañcetanā suññā…  rūpataṇhā suññā…  rūpavitakko suñño…  rūpavicāro suñño…
dhammavicāro suñño attena vā attaniyena vā niccena vā dhuvena vā sassatena vā
avipariṇāmadhammena vā. Evaṃ chahākārehi suññato lokaṃ avekkhati.</p>
<p>
<a class="ms" id="p_25Cn_974"></a><a class="sc" id="780"></a>Api ca
dasahākārehi suññato lokaṃ avekkhati. Rūpaṃ rittato tucchato suññato anattato
asārakato vadhakato vibhavato aghamūlato sāsavato saṅkhatato; vedanaṃ…pe…
saññaṃ…  saṅkhāre…  viññāṇaṃ…  cutiṃ…  upapattiṃ…  paṭisandhiṃ…  bhavaṃ…
saṃsāravaṭṭaṃ rittato tucchato suññato anattato asārakato vadhakato vibhavato
aghamūlato sāsavato saṅkhatato. Evaṃ dasahākārehi suññato lokaṃ avekkhati.</p>
<p>
<a class="ms" id="p_25Cn_975"></a><a class="sc" id="781"></a>Api ca
dvādasahākārehi suññato lokaṃ avekkhati. Rūpaṃ na satto na jīvo na naro na
māṇavo na itthī na puriso na attā na attaniyaṃ nāhaṃ na mama na koci na
kassaci; vedanā…pe…  saññā…  saṅkhārā…  viññāṇaṃ na satto na jīvo na naro na
māṇavo na itthī na puriso na attā na attaniyaṃ nāhaṃ na mama na koci na
kassaci. Evaṃ dvādasahākārehi suññato lokaṃ avekkhati.</p>
<p>
<a class="ms" id="p_25Cn_976"></a><a class="sc" id="782"></a>Vuttañhetaṃ
bhagavatā—  “yaṃ, bhikkhave, na tumhākaṃ taṃ pajahatha. Taṃ vo pahīnaṃ
dīgharattaṃ hitāya sukhāya bhavissati. Kiñca, bhikkhave, na tumhākaṃ? Rūpaṃ,
bhikkhave, na tumhākaṃ; taṃ pajahatha. Taṃ vo pahīnaṃ dīgharattaṃ hitāya
sukhāya bhavissati. Vedanā, bhikkhave, na tumhākaṃ; taṃ pajahatha. Sā vo pahīnā
dīgharattaṃ hitāya sukhāya bhavissati. Saññā, bhikkhave, na tumhākaṃ; taṃ
pajahatha. Sā vo pahīnā dīgharattaṃ hitāya sukhāya bhavissati. Saṅkhārā,
bhikkhave, na tumhākaṃ; te pajahatha. Te vo pahīnā dīgharattaṃ hitāya sukhāya
bhavissanti. Viññāṇaṃ, bhikkhave, na tumhākaṃ; taṃ pajahatha. Taṃ vo pahīnaṃ
dīgharattaṃ hitāya sukhāya bhavissati. Seyyathāpi, bhikkhave, yaṃ imasmiṃ
jetavane tiṇakaṭṭhasākhāpalāsaṃ taṃ jano hareyya vā ḍaheyya vā yathāpaccayaṃ vā
kareyya. Api nu tumhākaṃ evamassa—  ‘amhe jano harati vā ḍahati vā
yathāpaccayaṃ vā karotī’”ti? “No hetaṃ, bhante”. “Taṃ kissa hetu”? “Na hi no
etaṃ, bhante, attā vā attaniyaṃ” vāti. “Evameva kho, bhikkhave, yaṃ na tumhākaṃ
taṃ pajahatha; taṃ vo pahīnaṃ dīgharattaṃ hitāya sukhāya bhavissati. Kiñca,
bhikkhave, na tumhākaṃ? Rūpaṃ, bhikkhave, na tumhākaṃ; taṃ pajahatha. Taṃ vo
pahīnaṃ dīgharattaṃ hitāya sukhāya bhavissati. Vedanā…pe…  saññā…  saṅkhārā…
viññāṇaṃ, bhikkhave, na tumhākaṃ; taṃ pajahatha. Taṃ vo pahīnaṃ dīgharattaṃ
hitāya sukhāya bhavissatī”ti. Evampi suññato lokaṃ avekkhati.</p>
<p>
<a class="ms" id="p_25Cn_977"></a><a class="sc" id="783"></a>Āyasmā ānando
bhagavantaṃ etadavoca—  “‘suñño loko, suñño loko’ti, bhante, vuccati. Kittāvatā
nu kho, bhante, suñño lokoti vuccatī”ti? “Yasmā ca kho, ānanda, suññaṃ attena
vā attaniyena vā, tasmā suñño lokoti vuccati. Kiñcānanda, suññaṃ attena vā
attaniyena vā? Cakkhu kho, ānanda, suññaṃ attena vā attaniyena vā. Rūpā
suññā…pe…  cakkhuviññāṇaṃ suññaṃ…  cakkhusamphasso suñño…  yampidaṃ
cakkhusamphassapaccayā uppajjati vedayitaṃ sukhaṃ vā dukkhaṃ vā adukkhamasukhaṃ
vā tampi suññaṃ attena vā attaniyena vā. Sotaṃ suññaṃ…  saddā suññā…  ghānaṃ
suññaṃ…  gandhā suññā…  jivhā suññā…  rasā suññā…  kāyo suñño…  phoṭṭhabbā
suññā…  mano suñño…  dhammā suññā…  manoviññāṇaṃ suññaṃ…  manosamphasso suñño…
yampidaṃ suññaṃ manosamphassapaccayā uppajjati vedayitaṃ sukhaṃ vā dukkhaṃ vā
adukkhamasukhaṃ vā tampi suññaṃ attena vā attaniyena vā. Yasmā ca kho, ānanda,
suññaṃ attena vā attaniyena vā, tasmā suñño lokoti vuccatī”ti. Evampi suññato
lokaṃ avekkhati.</p>
<blockquote class="gatha">
<p>
<a class="ms" id="p_25Cn_978"></a>
<a class="sc" id="784"></a>
“Suddhaṃ dhammasamuppādaṃ,<br>
Suddhasaṅkhārasantatiṃ;<br>
Passantassa yathābhūtaṃ,<br>
Na bhayaṃ hoti gāmaṇi.<br>
</p>
<p>
<a class="ms" id="p_25Cn_979"></a>
<a class="sc" id="785"></a>
Tiṇakaṭṭhasamaṃ lokaṃ,<br>
yadā paññāya passati;<br>
Nāññaṃ patthayate kiñci,<br>
aññatrappaṭisandhiyā”ti.<br>
</p>
</blockquote>
<p>
<a class="ms" id="p_25Cn_980"></a><a class="sc" id="786"></a>Evampi suññato
lokaṃ avekkhati.</p>
<p>
<a class="ms" id="p_25Cn_981"></a><a class="sc" id="787"></a>Vuttañhetaṃ
bhagavatā—  “evameva kho, bhikkhave, bhikkhu rūpaṃ samannesati yāvatā rūpassa
gati, vedanaṃ samannesati yāvatā vedanāya gati, saññaṃ samannesati yāvatā
saññāya gati, saṅkhāre samannesati yāvatā saṅkhārānaṃ gati, viññāṇaṃ
samannesati yāvatā viññāṇassa gati. Tassa rūpaṃ samannesato yāvatā rūpassa
gati, vedanaṃ…pe…  saññaṃ…  saṅkhāre…  viññāṇaṃ samannesato yāvatā viññāṇassa
gati, yampissa taṃ hoti ahanti vā mamanti vā asmīti vā, tampi tassa na hotī”ti.
Evampi suññato lokaṃ avekkhati.</p>
<p>
<a class="ms" id="p_25Cn_982"></a><a class="sc" id="788"></a><strong>Suññato
lokaṃ avekkhassū</strong>ti suññato lokaṃ avekkhassu paccavekkhassu dakkhassu
tulehi tīrehi vibhāvehi vibhūtaṃ karohīti—  suññato lokaṃ avekkhassu.</p>
<p>
<a class="ms" id="p_25Cn_983"></a><a class="sc" id="789"></a><strong>Mogharāja
sadā sato</strong>ti.
<strong>Mogharājā</strong>ti bhagavā taṃ brāhmaṇaṃ nāmena ālapati.
<strong>Sadā</strong>ti sabbakālaṃ…pe…  pacchime vayokhandhe.
<strong>Sato</strong>ti catūhi kāraṇehi sato—  kāye kāyānupassanāsatipaṭṭhānaṃ
bhāvento sato…pe…  so vuccati satoti—  mogharāja sadā sato.</p>
<p>
<a class="ms" id="p_25Cn_984"></a><a class="sc" id="790"></a><strong>Attānudiṭṭhiṃ
ūhaccā</strong>ti attānudiṭṭhi vuccati vīsativatthukā sakkāyadiṭṭhi. Idha
assutavā puthujjano ariyānaṃ adassāvī ariyadhammassa akovido ariyadhamme
avinīto sappurisānaṃ adassāvī sappurisadhammassa akovido sappurisadhamme
avinīto rūpaṃ attato samanupassati rūpavantaṃ vā attānaṃ attani vā rūpaṃ
rūpasmiṃ vā attānaṃ, vedanaṃ…pe…  saññaṃ…  saṅkhāre…  viññāṇaṃ attato
samanupassati viññāṇavantaṃ vā attānaṃ attani vā viññāṇaṃ viññāṇasmiṃ vā
attānaṃ. Yā evarūpā diṭṭhi diṭṭhigataṃ diṭṭhigahanaṃ diṭṭhikantāro
diṭṭhivisūkāyikaṃ diṭṭhivipphanditaṃ diṭṭhisaṃyojanaṃ gāho paṭiggāho abhiniveso
parāmāso kummaggo micchāpatho micchattaṃ titthāyatanaṃ vipariyesaggāho
viparītaggāho vipallāsaggāho micchāgāho ayāthāvakasmiṃ yāthāvakanti gāho yāvatā
dvāsaṭṭhi diṭṭhigatāni, ayaṃ attānudiṭṭhi.
<strong>Attānudiṭṭhiṃ ūhaccā</strong>ti attānudiṭṭhiṃ ūhacca samūhacca
uddharitvā samuddharitvā uppāṭayitvā samuppāṭayitvā pajahitvā vinodetvā
byantīkaritvā anabhāvaṃ gametvāti—  attānudiṭṭhiṃ ūhacca.</p>
<p>
<a class="ms" id="p_25Cn_985"></a><a class="sc" id="791"></a><strong>Evaṃ
maccutaro siyā</strong>ti evaṃ maccupi tareyyāsi, jarāpi tareyyāsi, maraṇampi
tareyyāsi uttareyyāsi patareyyāsi samatikkameyyāsi vītivatteyyāsīti—  evaṃ
maccutaro siyā.</p>
<p>
<a class="ms" id="p_25Cn_986"></a><a class="sc" id="792"></a><strong>Evaṃ lokaṃ
avekkhantan</strong>ti evaṃ lokaṃ avekkhantaṃ paccavekkhantaṃ tulayantaṃ
tīrayantaṃ vibhāvayantaṃ vibhūtaṃ karontanti—  evaṃ lokaṃ avekkhantaṃ.</p>
<p>
<a class="ms" id="p_25Cn_987"></a><a class="sc" id="793"></a><strong>Maccurājā
na passatī</strong>ti maccupi maccurājā, māropi maccurājā, maraṇampi maccurājā.
<strong>Na passatī</strong>ti maccurājā na passati na dakkhati nādhigacchati na
vindati na paṭilabhati. Vuttañhetaṃ bhagavatā—  “seyyathāpi, bhikkhave,
āraññiko migo araññe pavane caramāno vissattho gacchati vissattho tiṭṭhati
vissattho nisīdati vissattho seyyaṃ kappeti. Taṃ kissa hetu? Anāpāthagato,
bhikkhave, luddassa. Evameva kho, bhikkhave, bhikkhu vivicceva kāmehi vivicca
akusalehi dhammehi savitakkaṃ savicāraṃ vivekajaṃ pītisukhaṃ paṭhamaṃ jhānaṃ
upasampajja viharati. Ayaṃ vuccati, bhikkhave, ‘bhikkhu andhamakāsi māraṃ,
apadaṃ vadhitvā māracakkhuṃ adassanaṃ gato pāpimato’.</p>
<p>
<a class="ms" id="p_25Cn_988"></a><a class="sc" id="794"></a>Puna caparaṃ,
bhikkhave, bhikkhu vitakkavicārānaṃ vūpasamā ajjhattaṃ sampasādanaṃ cetaso
ekodibhāvaṃ avitakkaṃ avicāraṃ samādhijaṃ pītisukhaṃ dutiyaṃ jhānaṃ…pe…
tatiyaṃ jhānaṃ…  catutthaṃ jhānaṃ upasampajja viharati. Ayaṃ vuccati,
bhikkhave, ‘bhikkhu andhamakāsi māraṃ, apadaṃ vadhitvā māracakkhuṃ adassanaṃ
gato pāpimato’.</p>
<p>
<a class="ms" id="p_25Cn_989"></a><a class="sc" id="795"></a>Puna caparaṃ,
bhikkhave, bhikkhu sabbaso rūpasaññānaṃ samatikkamā, paṭighasaññānaṃ
atthaṅgamā, nānattasaññānaṃ amanasikārā, ananto ākāsoti ākāsānañcāyatanaṃ
upasampajja viharati. Ayaṃ vuccati, bhikkhave, ‘bhikkhu andhamakāsi māraṃ,
apadaṃ vadhitvā māracakkhuṃ adassanaṃ gato pāpimato’.</p>
<p>
<a class="ms" id="p_25Cn_990"></a><a class="sc" id="796"></a>Puna caparaṃ,
bhikkhave, bhikkhu sabbaso ākāsānañcāyatanaṃ samatikkamma anantaṃ viññāṇanti
viññāṇañcāyatanaṃ upasampajja viharati…pe… .</p>
<p>
<a class="ms" id="p_25Cn_991"></a><a class="sc" id="797"></a>Puna caparaṃ,
bhikkhave, sabbaso viññāṇañcāyatanaṃ samatikkamma natthi kiñcīti
ākiñcaññāyatanaṃ upasampajja viharati…pe… .</p>
<p>
<a class="ms" id="p_25Cn_992"></a><a class="sc" id="798"></a>Puna caparaṃ,
bhikkhave, sabbaso ākiñcaññāyatanaṃ samatikkamma nevasaññānāsaññāyatanaṃ
upasampajja viharati…pe… .</p>
<p>
<a class="ms" id="p_25Cn_993"></a><a class="sc" id="799"></a>Puna caparaṃ,
bhikkhave, sabbaso nevasaññānāsaññāyatanaṃ samatikkamma saññāvedayitanirodhaṃ
upasampajja viharati; paññāya cassa disvā āsavā parikkhīṇā honti. Ayaṃ vuccati,
bhikkhave, ‘bhikkhu andhamakāsi māraṃ, apadaṃ vadhitvā māracakkhuṃ adassanaṃ
gato pāpimato, tiṇṇo loke visattikan’ti. So vissattho gacchati vissattho
tiṭṭhati vissattho nisīdati vissattho seyyaṃ kappeti. Taṃ kissa hetu?
Anāpāthagato bhikkhu pāpimato”ti—  maccurājā na passati. Tenāha bhagavā— </p>
<blockquote class="gatha">
<p>
<a class="ms" id="p_25Cn_994"></a>
<a class="sc" id="800"></a>
“Suññato lokaṃ avekkhassu,<br>
mogharāja sadā sato;<br>
Attānudiṭṭhiṃ ūhacca,<br>
evaṃ maccutaro siyā;<br>
Evaṃ lokaṃ avekkhantaṃ,<br>
maccurājā na passatī”ti.<br>
</p>
</blockquote>
<p>
<a class="ms" id="p_25Cn_995"></a><a class="sc" id="801"></a>Saha
gāthāpariyosānā…pe…  satthā me, bhante bhagavā, sāvakohamasmīti.</p>
<p class="endsutta">
<a class="ms" id="p_25Cn_996"></a>
<a class="sc" id="802"></a>
Mogharājamāṇavapucchāniddeso pannarasamo.</p>
<h2> Piṅgiyamāṇavapucchāniddesa</h2>
<blockquote class="gatha">
<p>
<a class="msdiv" id="msdiv89"></a>
<a class="ms" id="p_25Cn_997"></a>
<a class="sc" id="803"></a>
<strong>Jiṇṇohamasmi abalo vītavaṇṇo</strong>,
<strong>
<span class="gathaQuote">(iccāyasmā piṅgiyo)</span></strong><br>
<strong>Nettā na suddhā savanaṃ na phāsu;</strong>
<br>
<strong>Māhaṃ nassaṃ momuho antarāva,</strong>
<br>
<strong>Ācikkha dhammaṃ yamahaṃ vijaññaṃ;</strong>
<br>
<strong>Jātijarāya idha vippahānaṃ.</strong>
(1)<br>
</p>
</blockquote>
<p>
<a class="ms" id="p_25Cn_998"></a><a class="sc" id="804"></a><strong>Jiṇṇohamasmi
abalo vītavaṇṇo</strong>ti.
<strong>Jiṇṇohamasmī</strong>ti jiṇṇo vuḍḍho mahallako addhagato vayoanuppatto
vīsavassasatiko jātiyā.
<strong>Abalo</strong>ti dubbalo appabalo appathāmo.
<strong>Vītavaṇṇo</strong>ti vītavaṇṇo vigatavaṇṇo vigacchitavaṇṇo. Yā sā
purimā subhā vaṇṇanibhā sā antarahitā, ādīnavo pātubhūtoti—  jiṇṇohamasmi abalo
vītavaṇṇo.</p>
<p>
<a class="ms" id="p_25Cn_999"></a><a class="sc" id="805"></a><strong>Iccāyasmā
piṅgiyo</strong>ti.
<strong>Iccā</strong>ti padasandhi…pe… .
<strong>Āyasmā</strong>ti piyavacanaṃ…pe… .
<strong>Piṅgiyo</strong>ti tassa brāhmaṇassa nāmaṃ…pe…  abhilāpoti—  iccāyasmā
piṅgiyo.</p>
<p>
<a class="ms" id="p_25Cn_1000"></a><a class="sc" id="806"></a><strong>Nettā na
suddhā savanaṃ na phāsū</strong>ti nettā asuddhā avisuddhā aparisuddhā avodātā.
No tathā cakkhunā rūpe passāmīti—  nettā na suddhā.
<strong>Savanaṃ na phāsū</strong>ti sotaṃ asuddhaṃ avisuddhaṃ aparisuddhaṃ
avodātaṃ. No tathā sotena saddaṃ suṇomīti—  nettā na suddhā savanaṃ na phāsu.
</p>
<p>
<a class="ms" id="p_25Cn_1001"></a><a class="sc" id="807"></a><strong>Māhaṃ
nassaṃ momuho antarāvā</strong>ti.
<strong>Māhaṃ nassan</strong>ti māhaṃ nassaṃ māhaṃ vinassaṃ māhaṃ panassaṃ.
<strong>Momuho</strong>ti mohamuho avijjāgato aññāṇī avibhāvī duppañño.
<strong>Antarāvā</strong>ti tuyhaṃ dhammaṃ diṭṭhiṃ paṭipadaṃ maggaṃ anaññāya
anadhigantvā aviditvā appaṭilabhitvā aphassayitvā asacchikaritvā antarāyeva
kālaṃ kareyyanti—  māhaṃ nassaṃ momuho antarāva.</p>
<p>
<a class="ms" id="p_25Cn_1002"></a><a class="sc" id="808"></a><strong>Ācikkha
dhammaṃ yamahaṃ vijaññan</strong>ti.
<strong>Dhamman</strong>ti ādikalyāṇaṃ majjhekalyāṇaṃ pariyosānakalyāṇaṃ
sātthaṃ sabyañjanaṃ kevalaparipuṇṇaṃ parisuddhaṃ brahmacariyaṃ, cattāro
satipaṭṭhāne, cattāro sammappadhāne, cattāro iddhipāde, pañcindriyāni, pañca
balāni, satta bojjhaṅge, ariyaṃ aṭṭhaṅgikaṃ maggaṃ, nibbānañca nibbānagāminiñca
paṭipadaṃ ācikkhāhi desehi paññapehi paṭṭhapehi vivarāhi vibhajāhi
uttānīkarohi pakāsehīti—  ācikkha dhammaṃ.
<strong>Yamahaṃ vijaññan</strong>ti yamahaṃ jāneyyaṃ ājāneyyaṃ vijāneyyaṃ
paṭivijāneyyaṃ paṭivijjheyyaṃ adhigaccheyyaṃ phasseyyaṃ sacchikareyyanti—
ācikkha dhammaṃ yamahaṃ vijaññaṃ.</p>
<p>
<a class="ms" id="p_25Cn_1003"></a><a class="sc" id="809"></a><strong>Jātijarāya
idha vippahānan</strong>ti idheva jātijarāmaraṇassa pahānaṃ vūpasamaṃ
paṭinissaggaṃ paṭippassaddhiṃ amataṃ nibbānanti—  jātijarāya idha vippahānaṃ.
Tenāha so brāhmaṇo— </p>
<blockquote class="gatha">
<p>
<a class="ms" id="p_25Cn_1004"></a>
<a class="sc" id="810"></a>
“Jiṇṇohamasmi abalo vītavaṇṇo,
<span class="gathaQuote">(iccāyasmā piṅgiyo)</span><br>
Nettā na suddhā savanaṃ na phāsu;<br>
Māhaṃ nassaṃ momuho antarāva,<br>
Ācikkha dhammaṃ yamahaṃ vijaññaṃ;<br>
Jātijarāya idha vippahānan”ti.<br>
</p>
<p>
<a class="msdiv" id="msdiv90"></a>
<a class="ms" id="p_25Cn_1005"></a>
<a class="sc" id="811"></a>
<strong>Disvāna rūpesu vihaññamāne,
<span class="gathaQuote">(piṅgiyāti bhagavā)</span></strong><br>
<strong>Ruppanti rūpesu janā pamattā;</strong>
<br>
<strong>Tasmā tuvaṃ piṅgiya appamatto,</strong>
<br>
<strong>Jahassu rūpaṃ apunabbhavāya.</strong>
(2)<br>
</p>
</blockquote>
<p>
<a class="ms" id="p_25Cn_1006"></a><a class="sc" id="812"></a><strong>Disvāna
rūpesu vihaññamāne</strong>ti.
<strong>Rūpan</strong>ti cattāro ca mahābhūtā catunnañca mahābhūtānaṃ upādāya
rūpaṃ. Sattā rūpahetu rūpappaccayā rūpakāraṇā haññanti vihaññanti upahaññanti
upaghātiyanti. Rūpe sati vividhakammakāraṇā kārenti. Kasāhipi tāḷenti,
vettehipi tāḷenti, aḍḍhadaṇḍakehipi tāḷenti, hatthampi chindanti, pādampi
chindanti, hatthapādampi chindanti, kaṇṇampi chindanti, nāsampi chindanti,
kaṇṇanāsampi chindanti, bilaṅgathālikampi karonti, saṅkhamuṇḍikampi karonti,
rāhumukhampi karonti, jotimālikampi karonti, hatthapajjotikampi karonti,
erakavattikampi karonti, cīrakavāsikampi karonti, eṇeyyakampi karonti,
baḷisamaṃsikampi karonti, kahāpaṇikampi karonti, khārāpatacchikampi karonti,
palighaparivattikampi karonti, palālapīṭhakampi karonti, tattenapi telena
osiñcanti, sunakhehipi khādāpenti, jīvantampi sūle uttāsenti, asināpi sīsaṃ
chindanti. Evaṃ sattā rūpahetu rūpappaccayā rūpakāraṇā haññanti vihaññanti
upahaññanti upaghātiyanti. Evaṃ haññamāne vihaññamāne upahaññamāne
upaghātiyamāne disvā passitvā tulayitvā tīrayitvā vibhāvayitvā vibhūtaṃ
katvāti—  disvāna rūpesu vihaññamāne.</p>
<p>
<a class="ms" id="p_25Cn_1007"></a><a class="sc" id="813"></a><strong>Piṅgiyāti
bhagavā</strong>ti.
<strong>Piṅgiyā</strong>ti bhagavā taṃ brāhmaṇaṃ nāmena ālapati.
<strong>Bhagavā</strong>ti gāravādhivacanametaṃ…pe…  sacchikā paññatti, yadidaṃ
bhagavāti—  piṅgiyāti bhagavā.</p>
<p>
<a class="ms" id="p_25Cn_1008"></a><a class="sc" id="814"></a><strong>Ruppanti
rūpesu janā pamattā</strong>ti.
<strong>Ruppantī</strong>ti ruppanti kuppanti pīḷayanti ghaṭṭayanti, byādhitā
domanassitā honti. Cakkhurogena ruppanti kuppanti pīḷayanti ghaṭṭayanti,
byādhitā domanassitā honti. Sotarogena…pe…  kāyarogena…pe…
ḍaṃsamakasavātātapasarīsapasamphassehi ruppanti kuppanti pīḷayanti ghaṭṭayanti,
byādhitā domanassitā hontīti—  ruppanti rūpesu.</p>
<p>
<a class="ms" id="p_25Cn_1009"></a><a class="sc" id="815"></a>Atha vā
cakkhusmiṃ hīyamāne hāyamāne parihāyamāne vemāne vigacchamāne antaradhāyamāne
ruppanti…pe…  domanassitā honti. Sotasmiṃ…pe…  ghānasmiṃ…  jivhāya…  kāyasmiṃ…
rūpasmiṃ…  saddasmiṃ…  gandhasmiṃ…  rasasmiṃ…  phoṭṭhabbasmiṃ…  kulasmiṃ…
gaṇasmiṃ…  āvāsasmiṃ…  lābhasmiṃ…  yasasmiṃ…  pasaṃsāya…  sukhasmiṃ…
cīvarasmiṃ…  piṇḍapātasmiṃ…  senāsanasmiṃ…  gilānapaccayabhesajjaparikkhārasmiṃ
hīyamāne hāyamāne parihāyamāne vemāne vigacchamāne antaradhāyamāne ruppanti
kuppanti pīḷayanti ghaṭṭayanti, byādhitā domanassitā hontīti—  evampi ruppanti
rūpesu.</p>
<p>
<a class="ms" id="p_25Cn_1010"></a><a class="sc" id="816"></a><strong>Janā</strong>ti
khattiyā ca brāhmaṇā ca vessā ca suddā ca gahaṭṭhā ca pabbajitā ca devā ca
manussā ca.
<strong>Pamattā</strong>ti pamādo vattabbo kāyaduccaritena vā vacīduccaritena
vā manoduccaritena vā pañcasu kāmaguṇesu cittassa vosaggo vosaggānuppadānaṃ
kusalānaṃ vā dhammānaṃ bhāvanāya asakkaccakiriyatā asātaccakiriyatā
anaṭṭhitakiriyatā olīnavuttitā nikkhittacchandatā nikkhittadhuratā anāsevanā
abhāvanā abahulīkammaṃ anadhiṭṭhānaṃ ananuyogo pamādo. Yo evarūpo pamādo
pamajjanā pamajjitattaṃ—  ayaṃ vuccati pamādo. Iminā pamādena samannāgatā janā
pamattāti—  ruppanti rūpesu janā pamattā.</p>
<p>
<a class="ms" id="p_25Cn_1011"></a><a class="sc" id="817"></a><strong>Tasmā
tuvaṃ piṅgiya appamatto</strong>ti.
<strong>Tasmā</strong>ti tasmā taṃkāraṇā taṃhetu tappaccayā taṃnidānā evaṃ
ādīnavaṃ sampassamāno rūpesūti—  tasmā tuvaṃ piṅgiya.
<strong>Appamatto</strong>ti sakkaccakārī sātaccakārī…pe…  appamādo kusalesu
dhammesūti—  tasmā tuvaṃ piṅgiya appamatto.</p>
<p>
<a class="ms" id="p_25Cn_1012"></a><a class="sc" id="818"></a><strong>Jahassu
rūpaṃ apunabbhavāyā</strong>ti.
<strong>Rūpan</strong>ti cattāro ca mahābhūtā catunnañca mahābhūtānaṃ upādāya
rūpaṃ.
<strong>Jahassu rūpan</strong>ti jahassu rūpaṃ, pajahassu rūpaṃ, vinodehi
rūpaṃ, byantīkarohi rūpaṃ, anabhāvaṃ gamehi rūpaṃ.
<strong>Apunabbhavāyā</strong>ti yathā te rūpaṃ idheva nirujjheyya,
punapaṭisandhiko bhavo na nibbatteyya kāmadhātuyā vā rūpadhātuyā vā
arūpadhātuyā vā, kāmabhave vā rūpabhave vā arūpabhave vā, saññābhave vā
asaññābhave vā nevasaññānāsaññābhave vā, ekavokārabhave vā catuvokārabhave vā
pañcavokārabhave vā, puna gatiyā vā upapattiyā vā paṭisandhiyā vā bhave vā
saṃsāre vā vaṭṭe vā na janeyya na sañjaneyya na nibbatteyya nābhinibbatteyya,
idheva nirujjheyya vūpasameyya atthaṃ gaccheyya paṭippassambheyyāti—  jahassu
rūpaṃ apunabbhavāya. Tenāha bhagavā— </p>
<blockquote class="gatha">
<p>
<a class="ms" id="p_25Cn_1013"></a>
<a class="sc" id="819"></a>
“Disvāna rūpesu vihaññamāne,
<span class="gathaQuote">(piṅgiyāti bhagavā)</span><br>
Ruppanti rūpesu janā pamattā;<br>
Tasmā tuvaṃ piṅgiya appamatto,<br>
Jahassu rūpaṃ apunabbhavāyā”ti.<br>
</p>
<p>
<a class="msdiv" id="msdiv91"></a>
<a class="ms" id="p_25Cn_1014"></a>
<a class="sc" id="820"></a>
<strong>Disā catasso vidisā catasso,</strong>
<br>
<strong>Uddhaṃ adho dasa disā imāyo;</strong>
<br>
<strong>Na tuyhaṃ adiṭṭhaṃ asutaṃ amutaṃ,</strong>
<br>
<strong>Atho aviññātaṃ kiñcanamatthi loke;</strong>
<br>
<strong>Ācikkha dhammaṃ yamahaṃ vijaññaṃ,</strong>
<br>
<strong>Jātijarāya idha vippahānaṃ.</strong>
(3)<br>
</p>
</blockquote>
<p>
<a class="ms" id="p_25Cn_1015"></a><a class="sc" id="821"></a><strong>Disā
catasso vidisā catasso, uddhaṃ adho dasa disā imāyo</strong>ti dasa disā.</p>
<p>
<a class="ms" id="p_25Cn_1016"></a><a class="sc" id="822"></a><strong>Na tuyhaṃ
adiṭṭhaṃ asutaṃ amutaṃ, atho aviññātaṃ kiñcanamatthi loke</strong>ti na tuyhaṃ
adiṭṭhaṃ asutaṃ amutaṃ aviññātaṃ kiñci attattho vā parattho vā ubhayattho vā
diṭṭhadhammiko vā attho samparāyiko vā attho uttāno vā attho gambhīro vā attho
gūḷho vā attho paṭicchanno vā attho neyyo vā attho nīto vā attho anavajjo vā
attho nikkileso vā attho vodāno vā attho paramattho vā attho natthi na atthi na
saṃvijjati nupalabbhatīti—  na tuyhaṃ adiṭṭhaṃ asutaṃ amutaṃ, atho aviññātaṃ
kiñcanamatthi loke.</p>
<p>
<a class="ms" id="p_25Cn_1017"></a><a class="sc" id="823"></a><strong>Ācikkha
dhammaṃ yamahaṃ vijaññan</strong>ti.
<strong>Dhamman</strong>ti ādikalyāṇaṃ…pe…  nibbānañca nibbānagāminiñca
paṭipadaṃ ācikkhāhi desehi paññapehi paṭṭhapehi vivarāhi vibhajāhi uttānīkarohi
pakāsehi.
<strong>Yamahaṃ vijaññan</strong>ti yamahaṃ jāneyyaṃ ājāneyyaṃ vijāneyyaṃ
paṭivijāneyyaṃ paṭivijjheyyaṃ adhigaccheyyaṃ phasseyyaṃ sacchikareyyanti—
ācikkha dhammaṃ yamahaṃ vijaññaṃ.</p>
<p>
<a class="ms" id="p_25Cn_1018"></a><a class="sc" id="824"></a><strong>Jātijarāya
idha vippahānan</strong>ti idheva jātijarāmaraṇassa pahānaṃ vūpasamaṃ
paṭinissaggaṃ paṭippassaddhiṃ amataṃ nibbānanti—  jātijarāya idha vippahānaṃ.
Tenāha so brāhmaṇo— </p>
<blockquote class="gatha">
<p>
<a class="ms" id="p_25Cn_1019"></a>
<a class="sc" id="825"></a>
“Disā catasso vidisā catasso,<br>
Uddhaṃ adho dasa disā imāyo;<br>
Na tuyhaṃ adiṭṭhaṃ asutaṃ amutaṃ,<br>
Atho aviññātaṃ kiñcanamatthi loke;<br>
Ācikkha dhammaṃ yamahaṃ vijaññaṃ,<br>
Jātijarāya idha vippahānan”ti.<br>
</p>
<p>
<a class="msdiv" id="msdiv92"></a>
<a class="ms" id="p_25Cn_1020"></a>
<a class="sc" id="826"></a>
<strong>Taṇhādhipanne manuje pekkhamāno,
<span class="gathaQuote">(piṅgiyāti bhagavā)</span></strong><br>
<strong>Santāpajāte jarasā parete;</strong>
<br>
<strong>Tasmā tuvaṃ piṅgiya appamatto,</strong>
<br>
<strong>Jahassu taṇhaṃ apunabbhavāya.</strong>
(4)<br>
</p>
</blockquote>
<p>
<a class="ms" id="p_25Cn_1021"></a><a class="sc" id="827"></a><strong>Taṇhādhipanne
manuje pekkhamāno</strong>ti.
<strong>Taṇhā</strong>ti rūpataṇhā…pe…  dhammataṇhā.
<strong>Taṇhādhipanne</strong>ti taṇhādhipanne taṇhānuge taṇhānugate
taṇhānusaṭe taṇhāya panne paṭipanne abhibhūte pariyādinnacitte.
<strong>Manuje</strong>ti sattādhivacanaṃ.
<strong>Pekkhamāno</strong>ti pekkhamāno dakkhamāno olokayamāno nijjhāyamāno
upaparikkhamānoti—  taṇhādhipanne manuje pekkhamāno.
<strong>Piṅgiyāti bhagavā</strong>ti.
<strong>Piṅgiyā</strong>ti bhagavā taṃ brāhmaṇaṃ nāmena ālapati.
<strong>Bhagavā</strong>ti gāravādhivacanametaṃ…pe…  sacchikā paññatti, yadidaṃ
bhagavāti—  piṅgiyāti bhagavā.</p>
<p>
<a class="ms" id="p_25Cn_1022"></a><a class="sc" id="828"></a><strong>Santāpajāte
jarasā parete</strong>ti.
<strong>Santāpajāte</strong>ti jātiyā santāpajāte, jarāya santāpajāte, byādhinā
santāpajāte, maraṇena santāpajāte, sokaparidevadukkhadomanassupāyāsehi
santāpajāte, nerayikena dukkhena santāpajāte…pe…  diṭṭhibyasanena dukkhena
santāpajāte ītijāte upaddavajāte upasaggajāteti—  santāpajāte.
<strong>Jarasā parete</strong>ti jarāya phuṭṭhe parete samohite samannāgate.
Jātiyā anugate jarāya anusaṭe byādhinā abhibhūte maraṇena abbhāhate atāṇe aleṇe
asaraṇe asaraṇībhūteti—  santāpajāte jarasā parete.</p>
<p>
<a class="ms" id="p_25Cn_1023"></a><a class="sc" id="829"></a><strong>Tasmā
tuvaṃ piṅgiya appamatto</strong>ti.
<strong>Tasmā</strong>ti tasmā taṃkāraṇā taṃhetu tappaccayā taṃnidānā evaṃ
ādīnavaṃ sampassamāno taṇhāyāti—  tasmā tuvaṃ piṅgiya.
<strong>Appamatto</strong>ti sakkaccakārī…pe…  appamādo kusalesu dhammesūti—
tasmā tuvaṃ piṅgiya appamatto.</p>
<p>
<a class="ms" id="p_25Cn_1024"></a><a class="sc" id="830"></a><strong>Jahassu
taṇhaṃ apunabbhavāyā</strong>ti.
<strong>Taṇhā</strong>ti rūpataṇhā…pe…  dhammataṇhā.
<strong>Jahassu taṇhan</strong>ti jahassu taṇhaṃ pajahassu taṇhaṃ vinodehi
taṇhaṃ byantīkarohi taṇhaṃ anabhāvaṃ gamehi taṇhaṃ.
<strong>Apunabbhavāyā</strong>ti yathā te…pe…  punapaṭisandhiko bhavo na
nibbatteyya kāmadhātuyā vā rūpadhātuyā vā arūpadhātuyā vā, kāmabhave vā
rūpabhave vā arūpabhave vā, saññābhave vā asaññābhave vā nevasaññānāsaññābhave
vā, ekavokārabhave vā catuvokārabhave vā pañcavokārabhave vā, punagatiyā vā
upapattiyā vā paṭisandhiyā vā bhave vā saṃsāre vā vaṭṭe vā na janeyya na
sañjaneyya na nibbatteyya nābhinibbatteyya, idheva nirujjheyya vūpasameyya
atthaṃ gaccheyya paṭippassambheyyāti—  jahassu taṇhaṃ apunabbhavāya. Tenāha
bhagavā— </p>
<blockquote class="gatha">
<p>
<a class="ms" id="p_25Cn_1025"></a>
<a class="sc" id="831"></a>
“Taṇhādhipanne manuje pekkhamāno,
<span class="gathaQuote">(piṅgiyāti bhagavā)</span><br>
Santāpajāte jarasā parete;<br>
Tasmā tuvaṃ piṅgiya appamatto,<br>
Jahassu taṇhaṃ apunabbhavāyā”ti.<br>
</p>
</blockquote>
<p>
<a class="ms" id="p_25Cn_1026"></a><a class="sc" id="832"></a>Saha
gāthāpariyosānā ye te brāhmaṇena saddhiṃ ekacchandā ekapayogā ekādhippāyā
ekavāsanavāsitā, tesaṃ anekapāṇasahassānaṃ virajaṃ vītamalaṃ dhammacakkhuṃ
udapādi—  “yaṃ kiñci samudayadhammaṃ sabbaṃ taṃ nirodhadhamman”ti. Tassa ca
brāhmaṇassa virajaṃ vītamalaṃ dhammacakkhuṃ udapādi—  “yaṃ kiñci
samudayadhammaṃ sabbaṃ taṃ nirodhadhamman”ti. Saha dhammacakkhussa paṭilābhā
ajinajaṭāvākacīratidaṇḍakamaṇḍalukesā ca massū ca antarahitā
bhaṇḍukāsāyavatthavasano saṅghāṭipattacīvaradharo anvatthapaṭipattiyā pañjaliko
bhagavantaṃ namassamāno nisinno hoti—  “satthā me, bhante, bhagavā,
sāvakohamasmī”ti.</p>
<p class="endsutta">
<a class="ms" id="p_25Cn_1027"></a>
<a class="sc" id="833"></a>
Piṅgiyamāṇavapucchāniddeso soḷasamo.</p>
</article>
<div id="metaarea">
<p>
Pali text from the Mahāsaṅgīti Tipiṭaka Buddhavasse 2500: World Tipiṭaka
Edition in Roman Script. Edited and published by The M.L. Maniratana Bunnag
Dhamma Society Fund, 2005. Based on the digital edition of the Chaṭṭha
Saṅgāyana published by the Vipassana Research Institute, with corrections and
proofreading by the Dhamma Society.</p>
</div>
</section>
</div>
</body>
</html>