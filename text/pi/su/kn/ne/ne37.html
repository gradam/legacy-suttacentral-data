<!DOCTYPE html>
<html>
<head>
<meta charset="UTF-8">
<meta name="description" content="Pali text from the Mahāsaṅgīti Tipiṭaka Buddhavasse 2500">
<title></title>
</head>
<body>
<div id="text" lang="pi">
<section class="sutta" id="ne37">
<article>
<div class="hgroup">
<p class="division">Netti</p>
<h1>6. Sāsanapaṭṭhāna</h1>
</div>
<p><a class="sc" id="1"></a><a class="pts" id="pts128"></a><a class="ms" id="p_27Ne_611"></a><a class="msdiv" id="msdiv89"></a>Tattha aṭṭhārasa mūlapadā kuhiṃ daṭṭhabbā? Sāsanapaṭṭhāne. Tattha katamaṃ sāsana­paṭṭhā­naṃ? Saṃ­kilesa­bhāgi­yaṃ suttaṃ, vāsanābhāgiyaṃ suttaṃ, nibbedha­bhāgi­yaṃ suttaṃ, asekkha­bhāgi­yaṃ suttaṃ, saṃ­kilesa­bhāgi­yañca vāsanā­bhāgi­yañca suttaṃ, saṃ­kilesa­bhāgi­yañca nibbedha­bhāgi­yañca suttaṃ, saṃ­kilesa­bhāgi­yañca asekkha­bhāgi­yañca suttaṃ, saṃ­kilesa­bhāgi­yañca nibbedha­bhāgi­yañca asekkha­bhāgi­yañca suttaṃ, saṃ­kilesa­bhāgi­yañca vāsanā­bhāgi­yañca nibbedha­bhāgi­yañca suttaṃ, vāsanā­bhāgi­yañca nibbedha­bhāgi­yañca suttaṃ, taṇhā­saṃ­kilesa­bhāgi­yaṃ suttaṃ, diṭṭhi­saṃ­kilesa­bhāgi­yaṃ suttaṃ, ­ducca­rita­saṃ­kilesa­bhāgi­yaṃ suttaṃ, taṇhā­vodāna­bhāgi­yaṃ suttaṃ, diṭṭhi­vodāna­bhāgi­yaṃ suttaṃ, ­ducca­rita­vodāna­bhāgi­yaṃ suttaṃ.</p>
<p><a class="sc" id="2"></a><a class="ms" id="p_27Ne_612"></a>Tattha saṃkileso tividho—taṇhāsaṃkileso diṭṭhi­saṃ­kileso ­ducca­rita­saṃ­kileso. Tattha taṇhāsaṃkileso samathena visujjhati, so samatho samā­dhik­khan­dho. Diṭṭhi­saṃ­kileso vipassanāya visujjhati, sā vipassanā paññākkhandho. ­Ducca­rita­saṃ­kileso sucaritena visujjhati, taṃ sucaritaṃ sīlakkhandho. Tassa sīle patiṭṭhitassa yadi āsatti uppajjati bhavesu, evaṃ sāyaṃ sama­tha­vi­passanā bhāvanāmayaṃ puññak­riya­vatthu bhavati tatrūpapattiyā saṃvattati. Imāni cattāri suttāni, sādhāraṇāni katāni aṭṭha bhavanti, tāniyeva aṭṭha suttāni sādhāraṇāni katāni soḷasa bhavanti.</p>
<p><a class="sc" id="3"></a><a class="ms" id="p_27Ne_613"></a>Imehi soḷasahi suttehi bhinnehi navavidhaṃ suttaṃ bhinnaṃ bhavati. Gāthāya gāthā anuminitabbā, veyyākaraṇena veyyākaraṇaṃ anuminitabbaṃ. Suttena suttaṃ anuminitabbaṃ.</p>
<p><a class="sc" id="4"></a><a class="ms" id="p_27Ne_614"></a><a class="msdiv" id="msdiv90"></a>Tattha katamaṃ saṃ­kilesa­bhāgi­yaṃ suttaṃ?</p>
<blockquote class="gatha">
<p><a class="sc" id="5"></a> <a class="pts" id="pts129"></a><a class="ms" id="p_27Ne_615"></a>“Kāmandhā jālasañchannā,<br>
Taṇhā­chada­na­chā­ditā;<br>
<span class="var" title="­pamat­ta­bandhunā (pts1 ^ud7.4#1 [Duti­yasatta­sutta])" id="note231">­Pamat­ta­bandhanā</span> baddhā,<br>
Macchāva kumināmukhe;<br>
Jarā­maraṇa­man­venti,<br>
Vaccho <span class="var" title="khīrūpakova (mr)" id="note232">khīrapakova</span> mātaran”ti.</p>
</blockquote>
<p><a class="sc" id="6"></a><a class="ms" id="p_27Ne_616"></a>Idaṃ saṃ­kilesa­bhāgi­yaṃ suttaṃ.</p>
<p><a class="sc" id="7"></a> <a class="ms" id="p_27Ne_617"></a>Cattārimāni, bhikkhave, agatigamanāni. Katamāni cattāri? <span class="var" title="chandā agatiṃ (bj, pts1, mr)" id="note234">Chandāgatiṃ</span> gacchati, dosāgatiṃ gacchati, mohāgatiṃ gacchati, bhayāgatiṃ gacchati. Imāni kho, bhikkhave, cattāri agatigamanāni. Idamavoca bhagavā. Idaṃ vatvāna sugato athāparaṃ etadavoca satthā—</p>
<blockquote class="gatha">
<p><a class="sc" id="8"></a> <a class="ms" id="p_27Ne_618"></a>“Chandā dosā bhayā mohā,<br>
yo dhammaṃ ativattati;<br>
Nihīyati tassa yaso,<br>
kāḷapakkheva candimā”ti.</p>
</blockquote>
<p><a class="sc" id="9"></a><a class="ms" id="p_27Ne_619"></a>Idaṃ saṃ­kilesa­bhāgi­yaṃ suttaṃ.</p>
<blockquote class="gatha">
<p><a class="sc" id="10"></a> <a class="ms" id="p_27Ne_620"></a>“Manopubbaṅgamā dhammā,<br>
Manoseṭṭhā manomayā;<br>
Manasā ce paduṭṭhena,<br>
Bhāsati vā karoti vā;<br>
Tato naṃ dukkhamanveti,<br>
Cakkaṃva vahato padan”ti.</p>
</blockquote>
<p><a class="sc" id="11"></a><a class="ms" id="p_27Ne_621"></a>Idaṃ saṃ­kilesa­bhāgi­yaṃ suttaṃ.</p>
<blockquote class="gatha">
<p><a class="sc" id="12"></a> <a class="ms" id="p_27Ne_622"></a>“Middhī yadā hoti mahagghaso ca,<br>
Niddāyitā sam­pari­vatta­sāyī;<br>
Mahāvarāhova nivāpapuṭṭho,<br>
Punappunaṃ gabbhamupeti mando”ti.</p>
</blockquote>
<p><a class="sc" id="13"></a><a class="ms" id="p_27Ne_623"></a>Idaṃ saṃ­kilesa­bhāgi­yaṃ suttaṃ.</p>
<blockquote class="gatha">
<p><a class="sc" id="14"></a> <a class="ms" id="p_27Ne_624"></a>“Ayasāva malaṃ samuṭṭhitaṃ,<br>
<span class="var" title="taduṭṭhāya (bj, mr)" id="note239">Tatuṭṭhāya</span> tameva khādati;<br>
Evaṃ ati­dhona­cāri­naṃ,<br>
<span class="var" title="tāni (si, mr)" id="note240">Sāni</span> kammāni nayanti duggatin”ti.</p>
</blockquote>
<p><a class="sc" id="15"></a><a class="ms" id="p_27Ne_625"></a>Idaṃ saṃ­kilesa­bhāgi­yaṃ suttaṃ.</p>
<blockquote class="gatha">
<p><a class="sc" id="16"></a> <a class="pts" id="pts130"></a><a class="ms" id="p_27Ne_626"></a>“Coro yathā sandhimukhe gahīto,<br>
Sakammunā haññati bajjhate ca;<br>
Evaṃ ayaṃ pecca pajā parattha,<br>
Sakammunā haññati bajjhate cā”ti.</p>
</blockquote>
<p><a class="sc" id="17"></a><a class="ms" id="p_27Ne_627"></a>Idaṃ saṃ­kilesa­bhāgi­yaṃ suttaṃ.</p>
<blockquote class="gatha">
<p><a class="sc" id="18"></a> <a class="ms" id="p_27Ne_628"></a>“Sukhakāmāni bhūtāni,<br>
Yo daṇḍena vihiṃsati;<br>
Attano sukhamesāno,<br>
Pecca so na <span class="var" title="labhe (mr)" id="note243">labhate</span> sukhan”ti.</p>
</blockquote>
<p><a class="sc" id="19"></a><a class="ms" id="p_27Ne_629"></a>Idaṃ saṃ­kilesa­bhāgi­yaṃ suttaṃ.</p>
<blockquote class="gatha">
<p><a class="sc" id="20"></a> <a class="ms" id="p_27Ne_630"></a>“<span class="var" title="gavañce (^ja334#1 [Rājovādajātaka])" id="note245">Gunnañce</span> taramānānaṃ,<br>
Jimhaṃ gacchati puṅgavo;<br>
Sabbā tā jimhaṃ gacchanti,<br>
Nette <span class="var" title="jimhagate (bj, pts1, mr)" id="note246">jimhaṃ gate</span> sati.</p>
<p><a class="sc" id="21"></a><a class="ms" id="p_27Ne_631"></a>Evameva manussesu,<br>
Yo hoti seṭṭhasammato;<br>
So ce adhammaṃ carati,<br>
Pageva itarā pajā;<br>
Sabbaṃ raṭṭhaṃ dukkhaṃ seti,<br>
Rājā ce hoti adhammiko”ti.</p>
</blockquote>
<p><a class="sc" id="22"></a><a class="ms" id="p_27Ne_632"></a>Idaṃ saṃ­kilesa­bhāgi­yaṃ suttaṃ.</p>
<blockquote class="gatha">
<p><a class="sc" id="23"></a><a class="ms" id="p_27Ne_633"></a>“Sukiccha­rū­pāvatime manussā,<br>
Karonti pāpaṃ upadhīsu rattā;<br>
Gacchanti te bahu­jana­sanni­vāsaṃ,<br>
Nirayaṃ avīciṃ kaṭukaṃ bhayānakan”ti.</p>
</blockquote>
<p><a class="sc" id="24"></a><a class="ms" id="p_27Ne_634"></a>Idaṃ saṃ­kilesa­bhāgi­yaṃ suttaṃ.</p>
<blockquote class="gatha">
<p><a class="sc" id="25"></a> <a class="ms" id="p_27Ne_635"></a>“Phalaṃ ve kadaliṃ hanti,<br>
phalaṃ veḷuṃ phalaṃ naḷaṃ;<br>
Sakkāro kāpurisaṃ hanti,<br>
gabbho assatariṃ yathā”ti.</p>
</blockquote>
<p><a class="sc" id="26"></a><a class="ms" id="p_27Ne_636"></a>Idaṃ saṃ­kilesa­bhāgi­yaṃ suttaṃ.</p>
<blockquote class="gatha">
<p><a class="sc" id="27"></a> <a class="ms" id="p_27Ne_637"></a>“Kodha­mak­kha­garu bhikkhu,<br>
<span class="var" title="lābhasakkā­ra­kāraṇā (bj, pts1, mr)" id="note249">Lābhasakkā­ra­gāravo</span>;<br>
Sukhette pūtibījaṃva,<br>
Saddhamme na virūhatī”ti.</p>
</blockquote>
<p><a class="sc" id="28"></a><a class="ms" id="p_27Ne_638"></a>Idaṃ saṃ­kilesa­bhāgi­yaṃ suttaṃ.</p>
<p><a class="sc" id="29"></a> <a class="pts" id="pts131"></a><a class="ms" id="p_27Ne_639"></a><a class="msdiv" id="msdiv91"></a>“Idhāhaṃ, bhikkhave, ekaccaṃ puggalaṃ paduṭṭhacittaṃ evaṃ cetasā ceto paricca pajānāmi, <span class="var" title=" etthantare pāṭho 15A1:91-93; 18It:103" id="note251">yathā kho ayaṃ puggalo iriyati, yañca paṭipadaṃ paṭipanno, yañca maggaṃ samārūḷho</span>. Imamhi cāyaṃ samaye kālaṃ kareyya, yathābhataṃ nikkhitto, evaṃ niraye. Taṃ kissa hetu? Cittaṃ hissa, bhikkhave, <span class="var" title="padositaṃ (pts1, mr)" id="note253">paduṭṭhaṃ</span>, <span class="var" title="cittap­padosa­hetu (bj) | citta­padosa­hetu (pts1, mr)" id="note254">cetopadosahetu</span> kho pana, bhikkhave, evamidhekacce sattā kāyassa bhedā paraṃ maraṇā apāyaṃ duggatiṃ vinipātaṃ nirayaṃ upapajjantī”ti. Etamatthaṃ bhagavā avoca, tatthetaṃ iti vuccati—</p>
<blockquote class="gatha">
<p><a class="sc" id="30"></a> <a class="ms" id="p_27Ne_640"></a>“Paduṭṭhacittaṃ ñatvāna,<br>
ekaccaṃ idha puggalaṃ;<br>
Etamatthañca byākāsi,<br>
<span class="var" title="satthā (pts1, mr)" id="note256">buddho</span> bhikkhūna santike.</p>
<p><a class="sc" id="31"></a><a class="ms" id="p_27Ne_641"></a>Imamhi cāyaṃ samaye,<br>
kālaṃ kayirātha puggalo;<br>
Nirayaṃ upapajjeyya,<br>
cittaṃ hissa padūsitaṃ.</p>
<p><a class="sc" id="32"></a><a class="ms" id="p_27Ne_642"></a>Cetopadosahetu hi,<br>
sattā gacchanti duggatiṃ;<br>
Yathābhataṃ nikkhipeyya,<br>
evameva tathāvidho;<br>
Kāyassa bhedā duppañño,<br>
nirayaṃ sopapajjatī”ti.</p>
</blockquote>
<p><a class="sc" id="33"></a><a class="ms" id="p_27Ne_643"></a>Ayampi attho vutto bhagavatā iti me sutanti.</p>
<p><a class="sc" id="34"></a><a class="ms" id="p_27Ne_644"></a>Idaṃ saṃ­kilesa­bhāgi­yaṃ suttaṃ.</p>
<blockquote class="gatha">
<p><a class="sc" id="35"></a> <a class="ms" id="p_27Ne_645"></a>“Sace bhāyatha dukkhassa,<br>
sace vo dukkhamappiyaṃ;<br>
Mākattha pāpakaṃ kammaṃ,<br>
<span class="var" title="āvī (bj)" id="note258">āvi</span> vā yadi vā raho.</p>
<p><a class="sc" id="36"></a> <a class="ms" id="p_27Ne_646"></a>Sace ca pāpakaṃ kammaṃ,<br>
karissatha karotha vā;<br>
Na vo dukkhā pamutyatthi,<br>
upeccapi palāyatan”ti.</p>
</blockquote>
<p><a class="sc" id="37"></a><a class="ms" id="p_27Ne_647"></a>Idaṃ saṃ­kilesa­bhāgi­yaṃ suttaṃ.</p>
<blockquote class="gatha">
<p><a class="sc" id="38"></a><a class="ms" id="p_27Ne_648"></a>“Adhammena dhanaṃ laddhā,<br>
musāvādena cūbhayaṃ;<br>
Mameti bālā maññanti,<br>
taṃ kathaṃ nu bhavissati.</p>
<p><a class="sc" id="39"></a><a class="ms" id="p_27Ne_649"></a>Antarāyā su bhavissanti,<br>
sambhatassa vinassati;<br>
Matā saggaṃ na gacchanti,<br>
nanu ettāvatā hatā”ti.</p>
</blockquote>
<p><a class="sc" id="40"></a><a class="ms" id="p_27Ne_650"></a>Idaṃ saṃ­kilesa­bhāgi­yaṃ suttaṃ.</p>
<blockquote class="gatha">
<p><a class="sc" id="41"></a><a class="ms" id="p_27Ne_651"></a>“Kathaṃ khaṇati attānaṃ,<br>
kathaṃ mittehi jīrati;<br>
Kathaṃ vivaṭṭate dhammā,<br>
kathaṃ saggaṃ na gacchati.</p>
<p><a class="sc" id="42"></a><a class="ms" id="p_27Ne_652"></a>Lobhā khaṇati attānaṃ,<br>
luddho mittehi jīrati;<br>
Lobhā vivaṭṭate dhammā,<br>
lobhā saggaṃ na gacchatī”ti.</p>
</blockquote>
<p><a class="sc" id="43"></a><a class="ms" id="p_27Ne_653"></a>Idaṃ saṃ­kilesa­bhāgi­yaṃ suttaṃ.</p>
<blockquote class="gatha">
<p><a class="sc" id="44"></a> <a class="ms" id="p_27Ne_654"></a>“Caranti bālā dummedhā,<br>
amitteneva attanā;<br>
Karontā pāpakaṃ kammaṃ,<br>
yaṃ hoti <span class="var" title="kaṭakaṃ phalaṃ (mr)" id="note261">kaṭukapphalaṃ</span>.</p>
<p><a class="sc" id="45"></a><a class="pts" id="pts132"></a><a class="ms" id="p_27Ne_655"></a>Na taṃ kammaṃ kataṃ sādhu,<br>
yaṃ katvā anutappati;<br>
Yassa assumukho rodaṃ,<br>
vipākaṃ paṭisevatī”ti.</p>
</blockquote>
<p><a class="sc" id="46"></a><a class="ms" id="p_27Ne_656"></a>Idaṃ saṃ­kilesa­bhāgi­yaṃ suttaṃ.</p>
<blockquote class="gatha">
<p><a class="sc" id="47"></a> <a class="ms" id="p_27Ne_657"></a>“Dukkaraṃ duttitikkhañca,<br>
<span class="var" title="aviyattena (bj, pts1, mr)" id="note263">abyattena ca</span> sāmaññaṃ;<br>
Bahū hi tattha sambādhā,<br>
yattha bālo visīdati.</p>
<p><a class="sc" id="48"></a><a class="ms" id="p_27Ne_658"></a>Yo hi atthañca dhammañca,<br>
bhāsamāne tathāgate;<br>
Manaṃ padosaye bālo,<br>
moghaṃ kho tassa jīvitaṃ.</p>
<p><a class="sc" id="49"></a><a class="ms" id="p_27Ne_659"></a>Etañcāhaṃ arahāmi,<br>
Dukkhañca ito ca pāpiyataraṃ bhante;<br>
Yo appameyyesu tathāgatesu,<br>
Cittaṃ padosemi avītarāgo”ti.</p>
</blockquote>
<p><a class="sc" id="50"></a><a class="ms" id="p_27Ne_660"></a>Idaṃ saṃ­kilesa­bhāgi­yaṃ suttaṃ.</p>
<blockquote class="gatha">
<p><a class="sc" id="51"></a> <a class="ms" id="p_27Ne_661"></a>“Appameyyaṃ paminanto,<br>
Kodha vidvā vikappaye;<br>
Appameyyaṃ <span class="var" title="pamāyantaṃ (bj, pts1, mr)" id="note265">pamāyinaṃ</span>,<br>
Nivutaṃ taṃ maññe akissavan”ti.</p>
</blockquote>
<p><a class="sc" id="52"></a><a class="ms" id="p_27Ne_662"></a>Idaṃ saṃ­kilesa­bhāgi­yaṃ suttaṃ.</p>
<blockquote class="gatha">
<p><a class="sc" id="53"></a> <a class="ms" id="p_27Ne_663"></a>“Purisassa hi jātassa,<br>
<span class="var" title="kudhārī (pts1, mr)" id="note267">kuṭhārī</span> jāyate mukhe;<br>
Yāya chindati attānaṃ,<br>
bālo dubbhāsitaṃ bhaṇaṃ.</p>
<p><a class="sc" id="54"></a><a class="ms" id="p_27Ne_664"></a>Na hi satthaṃ sunisitaṃ,<br>
visaṃ halāhalaṃ iva;<br>
Evaṃ viraddhaṃ pāteti,<br>
vācā dubbhāsitā yathā”ti.</p>
</blockquote>
<p><a class="sc" id="55"></a><a class="ms" id="p_27Ne_665"></a>Idaṃ saṃ­kilesa­bhāgi­yaṃ suttaṃ.</p>
<blockquote class="gatha">
<p><a class="sc" id="56"></a> <a class="ms" id="p_27Ne_666"></a><a class="msdiv" id="msdiv92"></a>“Yo nindiyaṃ pasaṃsati,<br>
Taṃ vā nindati yo pasaṃsiyo;<br>
Vicināti mukhena so kaliṃ,<br>
Kalinā tena sukhaṃ na vindati.</p>
<p><a class="sc" id="57"></a><a class="ms" id="p_27Ne_667"></a>Appamatto ayaṃ kali,<br>
Yo akkhesu dhanaparājayo;<br>
Sabbassāpi sahāpi attanā,<br>
Ayameva <span class="var" title="mahattaro (pts1, mr)" id="note269">mahantataro</span> kali;<br>
Yo sugatesu manaṃ padosaye.</p>
<p><a class="sc" id="58"></a><a class="pts" id="pts133"></a><a class="ms" id="p_27Ne_668"></a>Sataṃ sahassānaṃ nirabbudānaṃ,<br>
Chattiṃsatī pañca ca abbudāni;<br>
Yamariyagarahī nirayaṃ upeti,<br>
Vācaṃ manañca paṇidhāya pāpakan”ti.</p>
</blockquote>
<p><a class="sc" id="59"></a><a class="ms" id="p_27Ne_669"></a>Idaṃ saṃ­kilesa­bhāgi­yaṃ suttaṃ.</p>
<blockquote class="gatha">
<p><a class="sc" id="60"></a> <a class="ms" id="p_27Ne_670"></a>“Yo lobhaguṇe anuyutto,<br>
So <span class="var" title="vacasā ca (mr)" id="note271">vacasā</span> paribhāsati aññe;<br>
Assaddho <span class="var" title="akadariyo (bj) | anariyo (si, pts1, mr)" id="note272">kadariyo</span> avadaññū,<br>
Macchari pesuṇiyaṃ anuyutto.</p>
<p><a class="sc" id="61"></a> <a class="ms" id="p_27Ne_671"></a>Mukhadugga vibhūta anariya,<br>
Bhūnahu pāpaka dukkaṭakāri;<br>
Purisanta kalī <span class="var" title="avajātakaputta (bj, pts1, mr)" id="note274">avajātaputta</span>,<br>
Mā bahubhāṇidha nerayikosi.</p>
<p><a class="sc" id="62"></a> <a class="ms" id="p_27Ne_672"></a>Rajamākirasī ahitāya,<br>
Sante garahasi kibbisakārī;<br>
Bahūni duccaritāni caritvā,<br>
Gacchasi kho papataṃ cirarattan”ti.</p>
</blockquote>
<p><a class="sc" id="63"></a><a class="ms" id="p_27Ne_673"></a>Idaṃ saṃ­kilesa­bhāgi­yaṃ suttaṃ.</p>
<p><a class="sc" id="64"></a><a class="ms" id="p_27Ne_674"></a>Tattha katamaṃ vāsanābhāgiyaṃ suttaṃ?</p>
<blockquote class="gatha">
<p><a class="sc" id="65"></a> <a class="ms" id="p_27Ne_675"></a>“Manopubbaṅgamā dhammā,<br>
Manoseṭṭhā manomayā;<br>
Manasā ce pasannena,<br>
Bhāsati vā karoti vā;<br>
Tato naṃ sukhamanveti,<br>
Chāyāva <span class="var" title="anupāyinīti (pts1, mr)" id="note277">anapāyinī”ti</span>.</p>
</blockquote>
<p><a class="sc" id="66"></a><a class="ms" id="p_27Ne_676"></a>Idaṃ vāsanābhāgiyaṃ suttaṃ.</p>
<p><a class="sc" id="67"></a> <a class="ms" id="p_27Ne_677"></a><a class="msdiv" id="msdiv93"></a>Mahānāmo sakko bhagavantaṃ etadavoca—“idaṃ, bhante, kapilavatthu iddhañceva phītañca <span class="var" title="bahujanaṃ (bj, pts1, mr)" id="note279">bāhujaññaṃ</span> ākiṇṇamanussaṃ sambādhabyūhaṃ, so kho ahaṃ, bhante, bhagavantaṃ vā payirupāsitvā manobhāvanīye vā bhikkhū sāyanhasamayaṃ kapilavatthuṃ pavisanto bhantenapi hatthinā samāgacchāmi, bhantenapi assena samāgacchāmi, bhantenapi rathena samāgacchāmi, bhantenapi sakaṭena samāgacchāmi, bhantenapi purisena samāgacchāmi, tassa mayhaṃ, bhante, tasmiṃ samaye mussateva bhagavantaṃ ārabbha sati, mussati dhammaṃ ārabbha sati, mussati saṃghaṃ ārabbha sati. Tassa mayhaṃ, bhante, evaṃ hoti ‘imamhi cāhaṃ sāyanhasamaye kālaṃ kareyyaṃ, kā <span class="var" title="mamassa (bj, pts1, mr)" id="note280">mayhaṃ</span> gati, ko abhisamparāyo’”ti.</p>
<p><a class="sc" id="68"></a><a class="pts" id="pts134"></a><a class="ms" id="p_27Ne_678"></a>“Mā bhāyi, mahānāma, mā bhāyi, mahānāma, apāpakaṃ te maraṇaṃ bhavissati, <span class="var" title="apāpikā te (bj)" id="note281">apāpikā</span> kālaṃkiriyā. Catūhi kho, mahānāma, dhammehi samannāgato ariyasāvako nibbānaninno hoti nibbānapoṇo nib­bā­na­pabbhāro. Katamehi catūhi? Idha, mahānāma, ariyasāvako buddhe aveccap­pasā­dena samannāgato hoti, itipi so bhagavā arahaṃ … pe … buddho bhagavāti. Dhamme … pe … saṃghe … pe … ariyakantehi sīlehi samannāgato hoti akhaṇḍehi … pe … samā­dhi­saṃ­vatta­ni­kehi. Seyyathāpi, mahānāma, rukkho pācīnaninno pācīnapoṇo pācīnapabbhāro, so <span class="var" title="mūlehi chinno (bj, pts1, mr)" id="note282">mūlacchinno</span> katamena papateyyā”ti? “Yena, bhante, ninno yena poṇo yena pabbhāro”ti. “Evameva kho, mahānāma, imehi catūhi dhammehi samannāgato ariyasāvako nibbānaninno hoti nibbānapoṇo nib­bā­na­pabbhāro. Mā bhāyi, mahānāma, mā bhāyi, mahānāma, apāpakaṃ te maraṇaṃ bhavissati, apāpikā kālaṃkiriyā”ti.</p>
<p><a class="sc" id="69"></a><a class="ms" id="p_27Ne_679"></a>Idaṃ vāsanābhāgiyaṃ suttaṃ.</p>
<blockquote class="gatha">
<p><a class="sc" id="70"></a> <a class="ms" id="p_27Ne_680"></a>“Sukhakāmāni bhūtāni,<br>
yo daṇḍena na hiṃsati;<br>
Attano sukhamesāno,<br>
pecca so labhate sukhan”ti.</p>
</blockquote>
<p><a class="sc" id="71"></a><a class="ms" id="p_27Ne_681"></a>Idaṃ vāsanābhāgiyaṃ suttaṃ.</p>
<blockquote class="gatha">
<p><a class="sc" id="72"></a> <a class="ms" id="p_27Ne_682"></a>“Gunnañce taramānānaṃ,<br>
ujuṃ gacchati puṅgavo;<br>
Sabbā tā ujuṃ gacchanti,<br>
nette ujuṃ gate sati.</p>
<p><a class="sc" id="73"></a><a class="ms" id="p_27Ne_683"></a>Evameva manussesu,<br>
yo hoti seṭṭhasammato;<br>
So <span class="var" title="so ceva (bj, pts1)" id="note285">sace</span> dhammaṃ carati,<br>
pageva itarā pajā;<br>
Sabbaṃ raṭṭhaṃ sukhaṃ seti,<br>
rājā ce hoti dhammiko”ti.</p>
</blockquote>
<p><a class="sc" id="74"></a><a class="ms" id="p_27Ne_684"></a>Idaṃ vāsanābhāgiyaṃ suttaṃ.</p>
<p><a class="sc" id="75"></a> <a class="pts" id="pts135"></a><a class="ms" id="p_27Ne_685"></a><a class="msdiv" id="msdiv94"></a>Bhagavā sāvatthiyaṃ viharati jetavane anātha­piṇḍi­kassa ārāme. Tena kho pana samayena sambahulā bhikkhū bhagavato cīvarakammaṃ karonti “niṭṭhitacīvaro bhagavā temāsaccayena cārikaṃ pakkamissatī”ti. Tena kho pana samayena isidattapurāṇā thapatayo <span class="var" title="sādhuke (^sn55.6#1 [6. Thapatisutta])" id="note287">sākete</span> paṭivasanti kenaci deva karaṇīyena. Assosuṃ kho isidattapurāṇā thapatayo “sambahulā kira bhikkhū bhagavato cīvarakammaṃ karonti. Niṭṭhitacīvaro bhagavā temāsaccayena cārikaṃ pakkamissatī”ti.</p>
<p><a class="sc" id="76"></a><a class="ms" id="p_27Ne_686"></a>Atha kho isidattapurāṇā thapatayo magge purisaṃ ṭhapesuṃ “yadā tvaṃ, ambho purisa, passeyyāsi bhagavantaṃ āgacchantaṃ arahantaṃ sammā­sambud­dhaṃ, atha amhākaṃ āroceyyāsī”ti. Dvīhatīhaṃ ṭhito kho so puriso addasa bhagavantaṃ dūratova āgacchantaṃ, disvāna yena isidattapurāṇā thapatayo tenupasaṅkami, upasaṅkamitvā isidattapurāṇe thapatayo etadavoca—“<span class="var" title="ayaṃ bhante (pts1, mr)" id="note288">ayaṃ so, bhante</span> bhagavā āgacchati arahaṃ sammāsambuddho, yassadāni kālaṃ maññathā”ti.</p>
<p><a class="sc" id="77"></a><a class="ms" id="p_27Ne_687"></a>Atha kho isidattapurāṇā thapatayo yena bhagavā tenu­pasaṅka­miṃsu, upasaṅkamitvā bhagavantaṃ abhivādetvā bhagavantaṃ piṭṭhito piṭṭhito anubandhiṃsu. Atha kho bhagavā maggā okkamma yena aññataraṃ rukkhamūlaṃ tenupasaṅkami, upasaṅkamitvā paññatte āsane nisīdi. Isidattapurāṇā thapatayo bhagavantaṃ abhivādetvā ekamantaṃ nisīdiṃsu, ekamantaṃ nisinnā kho isidattapurāṇā thapatayo bhagavantaṃ etadavocuṃ—</p>
<p><a class="sc" id="78"></a><a class="ms" id="p_27Ne_688"></a>“Yadā mayaṃ, bhante, bhagavantaṃ suṇoma ‘sāvatthiyā kosalesu cārikaṃ pakkamissatī’ti, hoti no tasmiṃ samaye anattamanatā hoti domanassaṃ ‘dūre no bhagavā bhavissatī’ti. Yadā pana mayaṃ bhante bhagavantaṃ suṇoma ‘sāvatthiyā kosalesu cārikaṃ pakkanto’ti, hoti no tasmiṃ samaye anattamanatā hoti domanassaṃ ‘dūre no bhagavā’ti … pe ….</p>
<p><a class="sc" id="79"></a><a class="pts" id="pts136"></a><a class="ms" id="p_27Ne_689"></a>Yadā pana mayaṃ, bhante, bhagavantaṃ <span class="var" title="kāsīhi māgadhe (^sn55.6#1 [6. Thapatisutta])" id="note289">suṇoma ‘kāsīsu magadhesu</span> cārikaṃ pakkamissatī’ti, hoti no tasmiṃ samaye anattamanatā hoti domanassaṃ ‘dūre no bhagavā bhavissatī’ti. Yadā pana mayaṃ, bhante, bhagavantaṃ suṇoma ‘kāsīsu magadhesu cārikaṃ pakkanto’ti, anappakā no tasmiṃ samaye anattamanatā hoti anappakaṃ domanassaṃ ‘dūre no bhagavā’ti.</p>
<p><a class="sc" id="80"></a><a class="ms" id="p_27Ne_690"></a>Yadā pana mayaṃ, bhante, bhagavantaṃ suṇoma ‘<span class="var" title="magadhehi kāsīsu (^sn55.6#1 [6. Thapatisutta])" id="note290">magadhesu kāsīsu</span> cārikaṃ pakkamissatī’ti, hoti no tasmiṃ samaye attamanatā hoti somanassaṃ ‘āsanne no bhagavā bhavissatī’ti. Yadā pana mayaṃ bhante bhagavantaṃ suṇoma ‘magadhesu kāsīsu cārikaṃ pakkanto’ti, hoti no tasmiṃ samaye attamanatā hoti somanassaṃ ‘āsanne no bhagavā’ti … pe ….</p>
<p><a class="sc" id="81"></a><a class="ms" id="p_27Ne_691"></a>Yadā pana mayaṃ, bhante, bhagavantaṃ suṇoma ‘<span class="var" title="kosalesu sāvatthiyaṃ (bj, pts1, mr) | kosalehi sāvatthiṃ (^sn55.6#1 [6. Thapatisutta])" id="note291">kosalesu sāvatthiṃ</span> cārikaṃ pakkamissatī’ti. Hoti no tasmiṃ samaye attamanatā hoti somanassaṃ ‘āsanne no bhagavā bhavissatī’ti.</p>
<p><a class="sc" id="82"></a><a class="ms" id="p_27Ne_692"></a>Yadā pana mayaṃ, bhante, bhagavantaṃ suṇoma ‘sāvatthiyaṃ viharati jetavane anātha­piṇḍi­kassa ārāme’ti hoti anappakā no tasmiṃ samaye attamanatā, hoti anappakaṃ somanassaṃ ‘āsanne no bhagavā’”ti.</p>
<p><a class="sc" id="83"></a><a class="ms" id="p_27Ne_693"></a>“Tasmātiha, thapatayo, sambādho gharāvāso rajāpatho, abbhokāso pabbajjā, alañca pana vo, thapatayo, appamādāyā”ti. “Atthi kho no, bhante, etamhā sambādhā añño sambādho sambādhataro ceva ­sambā­dha­saṅ­khā­ta­taro cā”ti? “Katamo pana vo, thapatayo, etamhā sambādhā añño sambādho sambādhataro ceva ­sambā­dha­saṅ­khā­ta­taro cā”ti?</p>
<p><a class="sc" id="84"></a><a class="pts" id="pts137"></a><a class="ms" id="p_27Ne_694"></a>“Idha mayaṃ, bhante, yadā rājā pasenadi kosalo uyyānabhūmiṃ <span class="var" title="gantukāmo (bj, pts1, mr)" id="note292">niyyātukāmo</span> hoti, ye te rañño pasenadissa kosalassa nāgā opavayhā, te kappetvā yā tā rañño pasenadissa kosalassa pajāpatiyo piyā manāpā, <span class="var" title="tāsaṃ (si, pts1, mr)" id="note293">tā</span> ekaṃ purato ekaṃ pacchato nisīdāpema, tāsaṃ kho pana, bhante, bhaginīnaṃ evarūpo gandho hoti. Seyyathāpi nāma ­gandha­ka­raṇ­ḍakassa tāvadeva vivariya­mānassa, yathā taṃ <span class="var" title="rājārahena (bj, pts1, mr)" id="note294">rājakaññānaṃ</span> gandhena vibhūsitānaṃ. Tāsaṃ kho pana, bhante, bhaginīnaṃ evarūpo kāyasamphasso hoti, seyyathāpi nāma tūlapicuno vā kappāsapicuno vā, yathā taṃ rājakaññānaṃ sukhedhitānaṃ. Tasmiṃ kho pana, bhante, samaye nāgopi rakkhitabbo hoti. Tāpi bhaginiyo rakkhitabbā honti. Attāpi rakkhitabbo hoti. Na kho pana mayaṃ, bhante, abhijānāma tāsu bhaginīsu pāpakaṃ cittaṃ uppādentā, ayaṃ kho no, bhante, etamhā sambādhā añño sambādho sambādhataro ceva ­sambā­dha­saṅ­khā­ta­taro cā”ti.</p>
<p><a class="sc" id="85"></a><a class="ms" id="p_27Ne_695"></a>“Tasmātiha, thapatayo, sambādho gharāvāso rajāpatho, abbhokāso pabbajjā. Alañca pana vo, thapatayo, appamādāya. Catūhi kho, thapatayo, dhammehi samannāgato ariyasāvako sotāpanno hoti avini­pāta­dhammo niyato sam­bodhi­parā­yaṇo.</p>
<p><a class="sc" id="86"></a><a class="ms" id="p_27Ne_696"></a>Katamehi catūhi? Idha, thapatayo, sutavā ariyasāvako buddhe aveccap­pasā­dena samannāgato hoti itipi so bhagavā arahaṃ … pe … buddho bhagavāti, dhamme … pe … saṃghe … pe … viga­tamala­mac­che­rena cetasā agāraṃ ajjhāvasati, muttacāgo payatapāṇi vossaggarato yācayogo dāna­saṃ­vibhā­ga­rato appaṭi­vibhat­taṃ. Imehi kho, thapatayo, catūhi dhammehi samannāgato ariyasāvako sotāpanno hoti avini­pāta­dhammo niyato sam­bodhi­parā­yaṇo.</p>
<p><a class="sc" id="87"></a><a class="ms" id="p_27Ne_697"></a>Tumhe kho, thapatayo, buddhe aveccap­pasā­dena samannāgatā itipi so bhagavā arahaṃ … pe … buddho bhagavāti, dhamme … pe … saṃghe … pe … yaṃ kho pana kiñci kule deyyadhammaṃ, sabbaṃ taṃ appaṭi­vibhat­taṃ sīlavantehi kal­yāṇa­dham­mehi, taṃ kiṃ maññatha, thapatayo, katividhā te kosalesu manussā ye tumhākaṃ samasamā yadidaṃ dānasaṃ­vibhā­gehī”ti? “Lābhā no, bhante, suladdhaṃ no, bhante, yesaṃ no bhagavā evaṃ pajānātī”ti.</p>
<p><a class="sc" id="88"></a><a class="ms" id="p_27Ne_698"></a>Idaṃ vāsanābhāgiyaṃ suttaṃ.</p>
<blockquote class="gatha">
<p><a class="sc" id="89"></a> <a class="pts" id="pts138"></a><a class="ms" id="p_27Ne_699"></a><a class="msdiv" id="msdiv95"></a>“Ekapupphaṃ <span class="var" title="pūjitvāna (pts1) | yajitvāna (mr)" id="note296">cajitvāna</span>,<br>
sahassaṃ kappakoṭiyo;<br>
Deve ceva manusse ca,<br>
sesena parinibbuto”ti.</p>
</blockquote>
<p><a class="sc" id="90"></a><a class="ms" id="p_27Ne_700"></a>Idaṃ vāsanābhāgiyaṃ suttaṃ.</p>
<blockquote class="gatha">
<p><a class="sc" id="91"></a><a class="ms" id="p_27Ne_701"></a>“Assatthe haritobhāse,<br>
Saṃvirūḷhamhi pādape;<br>
Ekaṃ <span class="var" title="buddhakataṃ (mr)" id="note297">buddhagataṃ</span> saññaṃ,<br>
<span class="var" title="alabhissaṃ (bj) | alabhitthaṃ (mr ^thag2.49#1 [Sandhi­tat­thera­gāthā])" id="note298">Alabhiṃhaṃ</span> patissato.</p>
<p><a class="sc" id="92"></a><a class="ms" id="p_27Ne_702"></a>Ajja tiṃsaṃ tato kappā,<br>
nābhijānāmi duggatiṃ;<br>
Tisso vijjā sacchikatā,<br>
tassā saññāya vāsanā”ti.</p>
</blockquote>
<p><a class="sc" id="93"></a><a class="ms" id="p_27Ne_703"></a>Idaṃ vāsanābhāgiyaṃ suttaṃ.</p>
<blockquote class="gatha">
<p><a class="sc" id="94"></a><a class="ms" id="p_27Ne_704"></a>“Piṇḍāya kosalaṃ puraṃ,<br>
pāvisi aggapuggalo;<br>
Anukampako purebhattaṃ,<br>
taṇhānighātako muni.</p>
<p><a class="sc" id="95"></a><a class="ms" id="p_27Ne_705"></a>Purisassa vaṭaṃsako hatthe,<br>
Sabba­pupphe­hi­laṅkato;<br>
So addasāsi sambuddhaṃ,<br>
Bhik­khu­saṃgha­pu­rak­kha­taṃ.</p>
<p><a class="sc" id="96"></a><a class="ms" id="p_27Ne_706"></a>Pavisantaṃ rājamaggena,<br>
deva­mānu­sa­pūjitaṃ;<br>
Haṭṭho cittaṃ pasādetvā,<br>
­sambud­dha­mu­pasaṅkami.</p>
<p><a class="sc" id="97"></a><a class="ms" id="p_27Ne_707"></a>So taṃ vaṭaṃsakaṃ surabhiṃ,<br>
vaṇṇavantaṃ manoramaṃ;<br>
­Sambud­dhas­su­panā­mesi,<br>
pasanno sehi pāṇibhi.</p>
<p><a class="sc" id="98"></a><a class="ms" id="p_27Ne_708"></a>Tato aggisikhā vaṇṇā,<br>
buddhassa lapanantarā;<br>
Sahassaraṃsi vijjuriva,<br>
okkā nikkhami ānanā.</p>
<p><a class="sc" id="99"></a><a class="ms" id="p_27Ne_709"></a>Padakkhiṇaṃ karitvāna,<br>
sīse ādiccabandhuno;<br>
Tikkhattuṃ parivaṭṭetvā,<br>
mud­dhananta­ra­dhāya­tha.</p>
<p><a class="sc" id="100"></a><a class="ms" id="p_27Ne_710"></a>Idaṃ disvā acchariyaṃ,<br>
abbhutaṃ lomahaṃsanaṃ;<br>
Ekaṃsaṃ cīvaraṃ katvā,<br>
ānando etadabravi.</p>
<p><a class="sc" id="101"></a><a class="ms" id="p_27Ne_711"></a>‘Ko hetu sitakammassa,<br>
byākarohi mahāmune;<br>
Dhammāloko bhavissati,<br>
kaṅkhaṃ vitara no mune.</p>
<p><a class="sc" id="102"></a><a class="pts" id="pts139"></a><a class="ms" id="p_27Ne_712"></a>Yassa taṃ sabbadhammesu,<br>
sadā ñāṇaṃ pavattati;<br>
Kaṅkhiṃ vematikaṃ theraṃ,<br>
ānandaṃ etadabravi.</p>
<p><a class="sc" id="103"></a><a class="ms" id="p_27Ne_713"></a>Yo so ānanda puriso,<br>
mayi cittaṃ pasādayi;<br>
Caturā­sīti­kappāni,<br>
duggatiṃ na gamissati.</p>
<p><a class="sc" id="104"></a><a class="ms" id="p_27Ne_714"></a>Devesu devasobhaggaṃ,<br>
dibbaṃ rajjaṃ pasāsiya;<br>
Manujesu manujindo,<br>
rājā raṭṭhe bhavissati.</p>
<p><a class="sc" id="105"></a><a class="ms" id="p_27Ne_715"></a>So carimaṃ pabbajitvā,<br>
<span class="var" title="sacchikatvāna (bj, pts1, c1)" id="note299">Sacchikatvā ca</span> dhammataṃ;<br>
Paccekabuddho dhutarāgo,<br>
Vaṭaṃsako nāma bhavissati.</p>
<p><a class="sc" id="106"></a> <a class="ms" id="p_27Ne_716"></a>Natthi citte pasannamhi,<br>
appakā nāma dakkhiṇā;<br>
Tathāgate vā sambuddhe,<br>
atha vā tassa sāvake.</p>
<p><a class="sc" id="107"></a> <a class="ms" id="p_27Ne_717"></a>Evaṃ acintiyā buddhā,<br>
Buddhadhammā acintiyā;<br>
Acintiye pasannānaṃ,<br>
Vipāko hoti acintiyo’”ti.</p>
</blockquote>
<p><a class="sc" id="108"></a><a class="ms" id="p_27Ne_718"></a>Idaṃ vāsanābhāgiyaṃ suttaṃ.</p>
<p><a class="sc" id="109"></a> <a class="ms" id="p_27Ne_719"></a><a class="msdiv" id="msdiv96"></a>“Idhāhaṃ, bhikkhave, ekaccaṃ puggalaṃ pasannacittaṃ evaṃ cetasā ceto paricca pajānāmi <span class="var" title=" etthantare pāṭho 15A1:91-93; 18It:113" id="note303">yathā kho ayaṃ puggalo iriyati, yañca paṭipadaṃ paṭipanno, yañca maggaṃ samārūḷho</span>. Imamhi cāyaṃ samaye kālaṃ kareyya, yathābhataṃ nikkhitto evaṃ sagge. Taṃ kissa hetu? Cittaṃ hissa, bhikkhave, pasannaṃ, <span class="var" title="cit­tap­pasā­da­hetu (bj, pts1, mr)" id="note305">cetopasādahetu</span> kho pana evamidhekacce sattā kāyassa bhedā paraṃ maraṇā sugatiṃ saggaṃ lokaṃ upapajjantī”ti. Etamatthaṃ bhagavā avoca, tatthetaṃ iti vuccati—</p>
<blockquote class="gatha">
<p><a class="sc" id="110"></a> <a class="ms" id="p_27Ne_720"></a>“Pasannacittaṃ ñatvāna,<br>
ekaccaṃ idha puggalaṃ;<br>
Etamatthañca byākāsi,<br>
<span class="var" title="satthā (si, pts1, mr)" id="note307">buddho</span> bhikkhūna santike.</p>
<p><a class="sc" id="111"></a><a class="ms" id="p_27Ne_721"></a>Imamhi cāyaṃ samaye,<br>
kālaṃ kayirātha puggalo;<br>
Saggamhi upapajjeyya,<br>
cittaṃ hissa pasāditaṃ.</p>
<p><a class="sc" id="112"></a><a class="ms" id="p_27Ne_722"></a>Cetopasādahetu hi,<br>
sattā gacchanti suggatiṃ;<br>
Yathābhataṃ nikkhipeyya,<br>
evamevaṃ tathāvidho;<br>
Kāyassa bhedā sappañño,<br>
saggaṃ so upapajjatī”ti.</p>
</blockquote>
<p><a class="sc" id="113"></a><a class="ms" id="p_27Ne_723"></a>“Ayampi attho vutto bhagavatā iti me sutan”ti.</p>
<p><a class="sc" id="114"></a><a class="ms" id="p_27Ne_724"></a>Idaṃ vāsanābhāgiyaṃ suttaṃ.</p>
<blockquote class="gatha">
<p><a class="sc" id="115"></a> <a class="pts" id="pts140"></a><a class="ms" id="p_27Ne_725"></a>“Suvaṇ­ṇaccha­danaṃ nāvaṃ,<br>
Nāri āruyha tiṭṭhasi;<br>
<span class="var" title="ogāhase (bj, pts1, mr)" id="note309">Ogāhasi</span> pokkharaṇiṃ,<br>
Padmaṃ chindasi pāṇinā.</p>
<p><a class="sc" id="116"></a><a class="ms" id="p_27Ne_726"></a>Kena te tādiso vaṇṇo,<br>
ānubhāvo juti ca te;<br>
Uppajjanti ca te bhogā,<br>
ye keci manasicchitā.</p>
<p><a class="sc" id="117"></a><a class="ms" id="p_27Ne_727"></a>Pucchitā devate saṃsa,<br>
kissa kammassidaṃ phalaṃ;<br>
Sā devatā attamanā,<br>
devarājena pucchitā.</p>
<p><a class="sc" id="118"></a><a class="ms" id="p_27Ne_728"></a>Pañhaṃ puṭṭhā viyākāsi,<br>
sakkassa iti me sutaṃ;<br>
Addhānaṃ paṭipannāhaṃ,<br>
disvā thūpaṃ manoramaṃ.</p>
<p><a class="sc" id="119"></a><a class="ms" id="p_27Ne_729"></a>Tattha cittaṃ pasādesiṃ,<br>
Kassapassa yasassino;<br>
Paddhapupphehi pūjesiṃ,<br>
Pasannā sehi tasseva;<br>
Kammassa phalaṃ vipāko,<br>
Etādisaṃ katapuññā labhantī”ti.</p>
</blockquote>
<p><a class="sc" id="120"></a><a class="ms" id="p_27Ne_730"></a>Idaṃ vāsanābhāgiyaṃ suttaṃ.</p>
<p><a class="sc" id="121"></a><a class="ms" id="p_27Ne_731"></a>“Dānakathā sīlakathā saggakathā puññakathā puñña­vipāka­kathā”ti.</p>
<p><a class="sc" id="122"></a><a class="ms" id="p_27Ne_732"></a>Idaṃ vāsanābhāgiyaṃ suttaṃ.</p>
<p><a class="sc" id="123"></a><a class="ms" id="p_27Ne_733"></a>“Api cāpi paṃsuthūpesu uddissakatesu dasa­bala­dharā­naṃ tatthapi kāraṃ katvā saggesu narā pamodantī”ti.</p>
<p><a class="sc" id="124"></a><a class="ms" id="p_27Ne_734"></a>Idaṃ vāsanābhāgiyaṃ suttaṃ.</p>
<blockquote class="gatha">
<p><a class="sc" id="125"></a><a class="ms" id="p_27Ne_735"></a><a class="msdiv" id="msdiv97"></a>“Devaput­ta­sarīra­vaṇṇā,<br>
sabbe subha­ga­saṇ­ṭhitī;<br>
Udakena paṃsuṃ temetvā,<br>
thūpaṃ vaḍḍhetha kassapaṃ.</p>
<p><a class="sc" id="126"></a><a class="ms" id="p_27Ne_736"></a>Ayaṃ sugatte sugatassa thūpo,<br>
Mahesino dasa­bala­dhamma­dhārino;<br>
<span class="var" title="yasmiṃ (bj, pts1)" id="note310">Tasmiṃ</span> ime devamanujā pasannā,<br>
Kāraṃ karontā jarāmaraṇā pamuccare”ti.</p>
</blockquote>
<p><a class="sc" id="127"></a><a class="ms" id="p_27Ne_737"></a>Idaṃ vāsanābhāgiyaṃ suttaṃ.</p>
<blockquote class="gatha">
<p><a class="sc" id="128"></a><a class="pts" id="pts141"></a><a class="ms" id="p_27Ne_738"></a>“Uḷāraṃ vata taṃ āsi,<br>
yāhaṃ thūpaṃ mahesino;<br>
Uppalāni ca cattāri,<br>
mālañca abhiropayiṃ.</p>
<p><a class="sc" id="129"></a><a class="ms" id="p_27Ne_739"></a>Ajja tiṃsaṃ tato kappā,<br>
Nābhijānāmi duggatiṃ;<br>
Vinipātaṃ na gacchāmi,<br>
Thūpaṃ <span class="var" title="pūjetvā (pts1, mr)" id="note311">pūjetva</span> satthuno”ti.</p>
</blockquote>
<p><a class="sc" id="130"></a><a class="ms" id="p_27Ne_740"></a>Idaṃ vāsanābhāgiyaṃ suttaṃ.</p>
<blockquote class="gatha">
<p><a class="sc" id="131"></a><a class="ms" id="p_27Ne_741"></a>“Bāttiṃ­sa­lak­kha­ṇa­dharassa,<br>
Vijita­vi­jayassa lokanāthassa;<br>
Satasahassaṃ kappe,<br>
Mudito thūpaṃ apūjesi.</p>
<p><a class="sc" id="132"></a><a class="ms" id="p_27Ne_742"></a>Yaṃ mayā pasutaṃ puññaṃ,<br>
Tena ca puññena deva sobhaggaṃ;<br>
Rajjāni ca kāritāni,<br>
Anāgantuna vinipātaṃ.</p>
<p><a class="sc" id="133"></a><a class="ms" id="p_27Ne_743"></a>Yaṃ cakkhu adanta­damakassa,<br>
Sāsane paṇihitaṃ tathā;<br>
Cittaṃ taṃ me sabbaṃ,<br>
Laddhaṃ vimutta­cittamhi vidhūtalato”ti.</p>
</blockquote>
<p><a class="sc" id="134"></a><a class="ms" id="p_27Ne_744"></a>Idaṃ vāsanābhāgiyaṃ suttaṃ.</p>
<blockquote class="gatha">
<p><a class="sc" id="135"></a><a class="ms" id="p_27Ne_745"></a><a class="msdiv" id="msdiv98"></a>“Sāmāka­pat­tho­da­namatta­meva hi,<br>
Pac­ce­ka­buddhamhi adāsi dakkhiṇaṃ;<br>
Vimuttacitte akhile anāsave,<br>
Araṇavihārimhi asaṅgamānase.</p>
<p><a class="sc" id="136"></a><a class="ms" id="p_27Ne_746"></a>Tasmiñca okappayi dhammamuttamaṃ,<br>
Tasmiñca dhamme paṇidhesiṃ mānasaṃ;<br>
Evaṃvihārīhi me saṅgamo siyā,<br>
Bhave kudāsupi ca mā apekkhavā.</p>
<p><a class="sc" id="137"></a><a class="ms" id="p_27Ne_747"></a>Tasseva kammassa vipākato ahaṃ,<br>
Sahas­sak­khat­tuṃ <span class="var" title="kurūsū­pa­pajja­tha (bj)" id="note312">kurusū­pa­pajja­tha</span>;<br>
Dīghāyukesu amamesu pāṇisu,<br>
Visesagāmīsu ahīnagāmisu.</p>
<p><a class="sc" id="138"></a><a class="ms" id="p_27Ne_748"></a>Tasseva kammassa vipākato ahaṃ,<br>
Sahas­sak­khat­tuṃ ­tida­sopa­pajja­tha;<br>
Vicitra­mā­lā­bhara­ṇā­nu­lepisu,<br>
Visiṭṭha­kā­yūpagato yasassisu.</p>
<p><a class="sc" id="139"></a><a class="pts" id="pts142"></a><a class="ms" id="p_27Ne_749"></a>Tasseva kammassa vipākato ahaṃ,<br>
Vimuttacitto akhilo anāsavo;<br>
Imehi me antima­deha­dhāri­bhi,<br>
Samāgamo āsi hitāhitāsihi.</p>
<p><a class="sc" id="140"></a><a class="ms" id="p_27Ne_750"></a>Paccakkhaṃ khvimaṃ avaca tathāgato jino,<br>
Samijjhate sīlavato yadicchati;<br>
Yathā yathā me manasā vicintitaṃ,<br>
Tathā samiddhaṃ ayamantimo bhavo”ti.</p>
</blockquote>
<p><a class="sc" id="141"></a><a class="ms" id="p_27Ne_751"></a>Idaṃ vāsanābhāgiyaṃ suttaṃ.</p>
<blockquote class="gatha">
<p><a class="sc" id="142"></a><a class="ms" id="p_27Ne_752"></a>“Ekatiṃsamhi kappamhi jino anejo,<br>
Anantadassī bhagavā sikhīti;<br>
Tassāpi rājā bhātā <span class="var" title="sikhaṇḍī (bj, pts1)" id="note313">sikhiddhe</span>,<br>
Buddhe ca dhamme ca abhippasanno.</p>
<p><a class="sc" id="143"></a><a class="ms" id="p_27Ne_753"></a>Parinibbute loka­vināya­kamhi,<br>
Thūpaṃ sakāsi vipulaṃ mahantaṃ;<br>
Samantato gāvutikaṃ mahesino,<br>
Devātidevassa naruttamassa.</p>
<p><a class="sc" id="144"></a><a class="ms" id="p_27Ne_754"></a>Tasmiṃ manusso balimābhihārī,<br>
Paggayha jātisumanaṃ pahaṭṭho;<br>
Vātena pupphaṃ patitassa ekaṃ,<br>
Tāhaṃ gahetvāna tasseva dāsi.</p>
<p><a class="sc" id="145"></a><a class="ms" id="p_27Ne_755"></a>So maṃ avocā­bhi­pasan­na­citto,<br>
Tuyhameva etaṃ pupphaṃ dadāmi;<br>
Tāhaṃ gahetvā abhiropayesiṃ,<br>
Punappunaṃ bud­dha­manus­sa­ranto.</p>
<p><a class="sc" id="146"></a><a class="ms" id="p_27Ne_756"></a>Ajja tiṃsaṃ tato kappā,<br>
nābhijānāmi duggatiṃ;<br>
Vinipātañca na gacchāmi,<br>
thūpapūjāyidaṃ phalan”ti.</p>
</blockquote>
<p><a class="sc" id="147"></a><a class="ms" id="p_27Ne_757"></a>Idaṃ vāsanābhāgiyaṃ suttaṃ.</p>
<blockquote class="gatha">
<p><a class="sc" id="148"></a><a class="ms" id="p_27Ne_758"></a>“Kapilaṃ nāma nagaraṃ,<br>
suvibhattaṃ mahāpathaṃ;<br>
Ākiṇṇamiddhaṃ phītañca,<br>
brahmadattassa rājino.</p>
<p><a class="sc" id="149"></a><a class="pts" id="pts143"></a><a class="ms" id="p_27Ne_759"></a>Kummāsaṃ vikkiṇiṃ tattha,<br>
pañcālānaṃ puruttame;<br>
Sohaṃ addasiṃ sambuddhaṃ,<br>
upariṭṭhaṃ yasassinaṃ.</p>
<p><a class="sc" id="150"></a><a class="ms" id="p_27Ne_760"></a>Haṭṭho cittaṃ pasādetvā,<br>
nimantesiṃ naruttamaṃ;<br>
Ariṭṭhaṃ dhuvabhattena,<br>
yaṃ me gehamhi vijjatha.</p>
<p><a class="sc" id="151"></a><a class="ms" id="p_27Ne_761"></a>Tato <span class="var" title="kattikā puṇṇā (si, mr)" id="note314">ca kattiko puṇṇo</span>,<br>
puṇṇamāsī upaṭṭhitā;<br>
Navaṃ dussayugaṃ gayha,<br>
ariṭ­ṭhas­sopanā­mayiṃ.</p>
<p><a class="sc" id="152"></a><a class="ms" id="p_27Ne_762"></a>Pasannacittaṃ ñatvāna,<br>
paṭiggaṇhi naruttamo;<br>
Anukampako kāruṇiko,<br>
taṇhānighātako muni.</p>
<p><a class="sc" id="153"></a><a class="ms" id="p_27Ne_763"></a>Tāhaṃ kammaṃ karitvāna,<br>
kalyāṇaṃ buddhavaṇṇitaṃ;<br>
Deve ceva manusse ca,<br>
sandhāvitvā tato cuto.</p>
<p><a class="sc" id="154"></a><a class="ms" id="p_27Ne_764"></a>Bārāṇasiyaṃ nagare,<br>
seṭṭhissa ekaputtako;<br>
Aḍḍhe kulasmiṃ uppajjiṃ,<br>
pāṇehi ca piyataro.</p>
<p><a class="sc" id="155"></a><a class="ms" id="p_27Ne_765"></a>Tato ca viññutaṃ patto,<br>
devaputtena codito;<br>
Pāsādā orūhitvāna,<br>
­sambud­dha­mu­pasaṅka­miṃ.</p>
<p><a class="sc" id="156"></a><a class="ms" id="p_27Ne_766"></a>So me dhammamadesayi,<br>
anukampāya gotamo;<br>
Dukkhaṃ duk­kha­sa­muppādaṃ,<br>
dukkhassa ca atikkamaṃ.</p>
<p><a class="sc" id="157"></a><a class="ms" id="p_27Ne_767"></a>Ariyaṃ aṭṭhaṅgikaṃ maggaṃ,<br>
duk­khū­pasa­ma­gā­minaṃ;<br>
Cattāri ariyasaccāni,<br>
muni dhammamadesayi.</p>
<p><a class="sc" id="158"></a><a class="ms" id="p_27Ne_768"></a>Tassāhaṃ vacanaṃ sutvā,<br>
vihariṃ sāsane rato;<br>
Samathaṃ paṭivijjhāhaṃ,<br>
rattin­diva­matandito.</p>
<p><a class="sc" id="159"></a><a class="ms" id="p_27Ne_769"></a>Ajjhattañca bahiddhā ca,<br>
ye me <span class="var" title="vijjhiṃsu (si)" id="note315">vijjiṃsu</span> āsavā;<br>
Sabbe āsuṃ samucchinnā,<br>
na ca uppajjare puna.</p>
<p><a class="sc" id="160"></a><a class="ms" id="p_27Ne_770"></a>Pariyantakataṃ dukkhaṃ,<br>
carimoyaṃ samussayo;<br>
Jāti­maraṇa­saṃsāro,<br>
natthi dāni punabbhavo”ti.</p>
</blockquote>
<p><a class="sc" id="161"></a><a class="ms" id="p_27Ne_771"></a>Idaṃ vāsanābhāgiyaṃ suttaṃ.</p>
<p><a class="sc" id="162"></a><a class="ms" id="p_27Ne_772"></a><a class="msdiv" id="msdiv99"></a>Tattha katamaṃ nibbedha­bhāgi­yaṃ suttaṃ?</p>
<blockquote class="gatha">
<p><a class="sc" id="163"></a> <a class="ms" id="p_27Ne_773"></a>“Uddhaṃ adho sabbadhi vippamutto,<br>
<span class="var" title="ayama­ha­masminti (bj)" id="note317">Ayaṃ ahasmīti</span> anānupassī;<br>
Evaṃ vimutto udatāri oghaṃ,<br>
Atiṇṇapubbaṃ apunabbhavāyā”ti.</p>
</blockquote>
<p><a class="sc" id="164"></a><a class="ms" id="p_27Ne_774"></a>Idaṃ nibbedha­bhāgi­yaṃ suttaṃ.</p>
<p><a class="sc" id="165"></a><a class="pts" id="pts144"></a><a class="ms" id="p_27Ne_775"></a>“Sīlavato, ānanda, na <span class="var" title="cetanāya (^an10.2#1 [2. Ceta­nākara­ṇīya­sutta]; ^an11.2#1 [2. Ceta­nākara­ṇīya­sutta])" id="note318">cetanā</span> karaṇīyā ‘kinti me avippaṭisāro jāyeyyā’ti. Dhammatā esā, ānanda, yaṃ sīlavato avippaṭisāro jāyeyya. Avippaṭisārinā, ānanda, na cetanā karaṇīyā ‘kinti me pāmojjaṃ jāyeyyā’ti. Dhammatā esā, ānanda, yaṃ avippaṭisārino pāmojjaṃ jāyeyya. Pamuditena, ānanda, na cetanā karaṇīyā ‘kinti me pīti jāyeyyā’ti. Dhammatā esā, ānanda, yaṃ pamuditassa pīti jāyeyya. Pītimanassa, ānanda, na cetanā karaṇīyā ‘kinti me kāyo passambheyyā’ti. Dhammatā esā, ānanda, yaṃ pītimanassa kāyo passambheyya. Passad­dha­kāyassa, ānanda, na cetanā karaṇīyā ‘kintāhaṃ sukhaṃ vediyeyyan’ti. Dhammatā esā, ānanda, yaṃ passaddhakāyo sukhaṃ vediyeyya. Sukhino ānanda, na cetanā karaṇīyā ‘kinti me samādhi jāyeyyā’ti. Dhammatā esā, ānanda, yaṃ sukhino samādhi jāyeyya. Samāhitassa, ānanda, na cetanā karaṇīyā ‘kintāhaṃ yathābhūtaṃ pajāneyyan’ti. Dhammatā esā, ānanda, yaṃ samāhito yathābhūtaṃ pajāneyya. Yathābhūtaṃ pajānatā, ānanda, na cetanā karaṇīyā ‘kinti me nibbidā jāyeyyā’ti. Dhammatā esā, ānanda, yaṃ yathābhūtaṃ pajānanto nibbindeyya. Nibbindantena, ānanda, na cetanā karaṇīyā ‘kinti me virāgo jāyeyyā’ti. Dhammatā esā, ānanda, yaṃ nibbindanto virajjeyya. Virajjantena, ānanda, na cetanā karaṇīyā ‘kinti me vimutti jāyeyyā’ti. Dhammatā esā, ānanda, yaṃ virajjanto vimucceyya. Vimuttena, ānanda, na cetanā karaṇīyā ‘kinti me vimutti­ñāṇadas­sanaṃ uppajjeyyā’ti. Dhammatā esā, ānanda, yaṃ vimuttassa vimutti­ñāṇadas­sanaṃ uppajjeyyā”ti.</p>
<p><a class="sc" id="166"></a><a class="ms" id="p_27Ne_776"></a>Idaṃ nibbedha­bhāgi­yaṃ suttaṃ.</p>
<blockquote class="gatha">
<p><a class="sc" id="167"></a> <a class="pts" id="pts145"></a><a class="ms" id="p_27Ne_777"></a><a class="msdiv" id="msdiv100"></a>“Yadā have pātubhavanti dhammā,<br>
Ātāpino jhāyato brāhmaṇassa;<br>
Athassa kaṅkhā vapayanti sabbā,<br>
Yato pajānāti sahetudhamman”ti.</p>
</blockquote>
<p><a class="sc" id="168"></a><a class="ms" id="p_27Ne_778"></a>Idaṃ nibbedha­bhāgi­yaṃ suttaṃ.</p>
<blockquote class="gatha">
<p><a class="sc" id="169"></a><a class="ms" id="p_27Ne_779"></a>“Yadā have pātubhavanti dhammā,<br>
Ātāpino jhāyato brāhmaṇassa;<br>
Athassa kaṅkhā vapayanti sabbā,<br>
Yato khayaṃ paccayānaṃ avedī”ti.</p>
</blockquote>
<p><a class="sc" id="170"></a><a class="ms" id="p_27Ne_780"></a>Idaṃ nibbedha­bhāgi­yaṃ suttaṃ.</p>
<blockquote class="gatha">
<p><a class="sc" id="171"></a> <a class="ms" id="p_27Ne_781"></a>“Kiṃ <span class="var" title="kiṃ nu (^sn21.9#1 [9. Tissasutta])" id="note321">nu</span> kujjhasi mā kujjhi,<br>
Akkodho tissa te varaṃ;<br>
Kodha­māna­mak­kha­vinayat­thaṃ hi,<br>
Tissa brahmacariyaṃ vussatī”ti.</p>
</blockquote>
<p><a class="sc" id="172"></a><a class="ms" id="p_27Ne_782"></a>Idaṃ nibbedha­bhāgi­yaṃ suttaṃ.</p>
<blockquote class="gatha">
<p><a class="sc" id="173"></a> <a class="ms" id="p_27Ne_783"></a>“Kadāhaṃ nandaṃ passeyyaṃ,<br>
<span class="var" title="araññaṃ (si, mr)" id="note323">Āraññaṃ</span> paṃsukūlikaṃ;<br>
Aññātuñchena yāpentaṃ,<br>
Kāmesu anapekkhinan”ti.</p>
</blockquote>
<p><a class="sc" id="174"></a><a class="ms" id="p_27Ne_784"></a>Idaṃ nibbedha­bhāgi­yaṃ suttaṃ.</p>
<blockquote class="gatha">
<p><a class="sc" id="175"></a> <a class="ms" id="p_27Ne_785"></a>“Kiṃsu chetvā sukhaṃ seti,<br>
kiṃsu chetvā na socati;<br>
<span class="var" title="kissassa (bj, pts1, mr)" id="note325">Kissassu</span> ekadhammassa,<br>
vadhaṃ rocesi gotamāti.</p>
<p><a class="sc" id="176"></a><a class="ms" id="p_27Ne_786"></a>Kodhaṃ chetvā sukhaṃ seti,<br>
kodhaṃ chetvā na socati;<br>
Kodhassa visamūlassa,<br>
madhuraggassa brāhmaṇa;<br>
Vadhaṃ ariyā pasaṃsanti,<br>
taṃ hi chetvā na socatī”ti.</p>
</blockquote>
<p><a class="sc" id="177"></a><a class="ms" id="p_27Ne_787"></a>Idaṃ nibbedha­bhāgi­yaṃ suttaṃ.</p>
<blockquote class="gatha">
<p><a class="sc" id="178"></a><a class="ms" id="p_27Ne_788"></a>“Kiṃsu hane uppatitaṃ,<br>
kiṃsu jātaṃ vinodaye;<br>
Kiñcassu pajahe dhīro,<br>
kissābhisamayo sukho.</p>
<p><a class="sc" id="179"></a><a class="pts" id="pts146"></a><a class="ms" id="p_27Ne_789"></a>Kodhaṃ hane uppatitaṃ,<br>
rāgaṃ jātaṃ vinodaye;<br>
Avijjaṃ pajahe dhīro,<br>
saccābhisamayo sukho”ti.</p>
</blockquote>
<p><a class="sc" id="180"></a><a class="ms" id="p_27Ne_790"></a>Idaṃ nibbedha­bhāgi­yaṃ suttaṃ.</p>
<blockquote class="gatha">
<p><a class="sc" id="181"></a> <a class="ms" id="p_27Ne_791"></a><a class="msdiv" id="msdiv101"></a>“Sattiyā viya omaṭṭho,<br>
<span class="var" title="dayhamāneva (pts1, mr)" id="note327">ḍayhamānova</span> matthake;<br>
­Kāmarā­gap­pahānāya,<br>
sato bhikkhu paribbaje.</p>
<p><a class="sc" id="182"></a><a class="ms" id="p_27Ne_792"></a>Sattiyā viya omaṭṭho,<br>
ḍayhamānova matthake;<br>
Sakkā­ya­diṭṭhip­pahānāya,<br>
sato bhikkhu paribbaje”ti.</p>
</blockquote>
<p><a class="sc" id="183"></a><a class="ms" id="p_27Ne_793"></a>Idaṃ nibbedha­bhāgi­yaṃ suttaṃ.</p>
<blockquote class="gatha">
<p><a class="sc" id="184"></a><a class="ms" id="p_27Ne_794"></a>“Sabbe khayantā nicayā,<br>
Patanantā samussayā;<br>
Sabbesaṃ maraṇamāgamma,<br>
Sabbesaṃ jīvita­mad­dhuvaṃ;<br>
Etaṃ bhayaṃ <span class="var" title="maraṇaṃ (pts1, mr)" id="note329">maraṇe</span> pekkhamāno,<br>
Puññāni kayirātha sukhāvahāni.</p>
<p><a class="sc" id="185"></a> <a class="ms" id="p_27Ne_795"></a>Sabbe khayantā nicayā,<br>
Patanantā samussayā;<br>
Sabbesaṃ maraṇamāgamma,<br>
Sabbesaṃ jīvita­mad­dhuvaṃ;<br>
Etaṃ bhayaṃ maraṇe pekkhamāno,<br>
Lokāmisaṃ pajahe santipekkho”ti.</p>
</blockquote>
<p><a class="sc" id="186"></a><a class="ms" id="p_27Ne_796"></a>Idaṃ nibbedha­bhāgi­yaṃ suttaṃ.</p>
<blockquote class="gatha">
<p><a class="sc" id="187"></a><a class="ms" id="p_27Ne_797"></a>“Sukhaṃ sayanti munayo,<br>
Na te socanti māvidha;<br>
Yesaṃ jhānarataṃ cittaṃ,<br>
Paññavā susamāhito;<br>
Āraddhavīriyo pahitatto,<br>
Oghaṃ tarati duttaraṃ.</p>
<p><a class="sc" id="188"></a> <a class="ms" id="p_27Ne_798"></a>Virato kāmasaññāya,<br>
<span class="var" title="sabba­saṃ­yoja­nā­tigo (bj) | sabba­saṃ­yoja­nā­tito (pts1)" id="note332">sabba­saṃ­yoja­nā­tīto</span>;<br>
<span class="var" title="nandī­bhava­parik­khīṇo (bj) | nandī­rāga­parik­khīṇo (mr)" id="note333">Nandi­bhava­parik­khīṇo</span>,<br>
so gambhīre na sīdatī”ti.</p>
</blockquote>
<p><a class="sc" id="189"></a><a class="ms" id="p_27Ne_799"></a>Idaṃ nibbedha­bhāgi­yaṃ suttaṃ.</p>
<blockquote class="gatha">
<p><a class="sc" id="190"></a> <a class="ms" id="p_27Ne_800"></a>“Saddahāno arahataṃ,<br>
dhammaṃ nibbānapattiyā;<br>
Sussūsaṃ labhate paññaṃ,<br>
appamatto vicakkhaṇo.</p>
<p><a class="sc" id="191"></a><a class="pts" id="pts147"></a><a class="ms" id="p_27Ne_801"></a>Patirūpakārī dhuravā,<br>
uṭṭhātā vindate dhanaṃ;<br>
Saccena kittiṃ pappoti,<br>
dadaṃ mittāni ganthati;<br>
Asmā lokā paraṃ lokaṃ,<br>
<span class="var" title="save (bj)" id="note335">evaṃ</span> pecca na socatī”ti.</p>
</blockquote>
<p><a class="sc" id="192"></a><a class="ms" id="p_27Ne_802"></a>Idaṃ nibbedha­bhāgi­yaṃ suttaṃ.</p>
<blockquote class="gatha">
<p><a class="sc" id="193"></a> <a class="ms" id="p_27Ne_803"></a>“Sabba­gantha­pahīnassa,<br>
vippamuttassa te sato;<br>
Samaṇassa na taṃ sādhu,<br>
yadañ­ña­manu­sā­sasīti.</p>
<p><a class="sc" id="194"></a><a class="ms" id="p_27Ne_804"></a>Yena kenaci vaṇṇena,<br>
saṃvāso sakka jāyati;<br>
Na taṃ arahati sappañño,<br>
manasā <span class="var" title="ananukampituṃ (bj, mr)" id="note337">anukampituṃ</span>.</p>
<p><a class="sc" id="195"></a><a class="ms" id="p_27Ne_805"></a>Manasā ce pasannena,<br>
yadañ­ña­manu­sā­sati;<br>
Na tena hoti saṃyutto,<br>
yānukampā anuddayā”ti.</p>
</blockquote>
<p><a class="sc" id="196"></a><a class="ms" id="p_27Ne_806"></a>Idaṃ nibbedha­bhāgi­yaṃ suttaṃ.</p>
<blockquote class="gatha">
<p><a class="sc" id="197"></a> <a class="ms" id="p_27Ne_807"></a><a class="msdiv" id="msdiv102"></a>“Rāgo ca doso ca kutonidānā,<br>
<span class="var" title="arati rati (pts1, mr)" id="note339">Aratī ratī</span> lomahaṃso kutojā;<br>
Kuto samuṭṭhāya manovitakkā,<br>
Kumārakā dhaṅka­mivos­sajanti.</p>
<p><a class="sc" id="198"></a> <a class="ms" id="p_27Ne_808"></a>Rāgo ca doso ca itonidānā,<br>
Aratī ratī lomahaṃso itojā;<br>
Ito samuṭṭhāya manovitakkā,<br>
Kumārakā dhaṅka­mivos­sajanti.</p>
<p><a class="sc" id="199"></a><a class="ms" id="p_27Ne_809"></a>Snehajā attasambhūtā,<br>
nigrodhasseva khandhajā;<br>
Puthu visattā kāmesu,<br>
māluvāva vitatā vane.</p>
<p><a class="sc" id="200"></a> <a class="ms" id="p_27Ne_810"></a>Ye naṃ pajānanti yatonidānaṃ,<br>
Te naṃ vinodenti suṇohi yakkha;<br>
Te duttaraṃ oghamimaṃ taranti,<br>
Atiṇṇapubbaṃ apunabbhavāyā”ti.</p>
</blockquote>
<p><a class="sc" id="201"></a><a class="ms" id="p_27Ne_811"></a>Idaṃ nibbedha­bhāgi­yaṃ suttaṃ.</p>
<p><a class="sc" id="202"></a> <a class="pts" id="pts148"></a><a class="ms" id="p_27Ne_812"></a>“Dukkaraṃ bhagavā sudukkaraṃ bhagavā”ti.</p>
<blockquote class="gatha">
<p><a class="sc" id="203"></a><a class="ms" id="p_27Ne_813"></a>“Dukkaraṃ vāpi karonti, <span class="gathaQuote">(kāmadāti bhagavā)</span><br>
Sekkhā sīlasamāhitā;<br>
Ṭhitattā anagā­ri­yupetassa,<br>
Tuṭṭhi hoti sukhāvahā”ti.</p>
</blockquote>
<p><a class="sc" id="204"></a><a class="ms" id="p_27Ne_814"></a>“<span class="var" title="dullabhaṃ (bj, pts1, mr)" id="note343">Dullabhā</span> bhagavā yadidaṃ tuṭṭhī”ti.</p>
<blockquote class="gatha">
<p><a class="sc" id="205"></a><a class="ms" id="p_27Ne_815"></a>“Dullabhaṃ vāpi labhanti, <span class="gathaQuote">(kāmadāti bhagavā)</span><br>
Cittavūpasame ratā;<br>
Yesaṃ divā ca ratto ca,<br>
Bhāvanāya rato mano”ti.</p>
</blockquote>
<p><a class="sc" id="206"></a><a class="ms" id="p_27Ne_816"></a>“Dussamādahaṃ bhagavā yadidaṃ cittan”ti.</p>
<blockquote class="gatha">
<p><a class="sc" id="207"></a><a class="ms" id="p_27Ne_817"></a>“Dussamādahaṃ vāpi samādahanti, <span class="gathaQuote">(kāmadāti bhagavā)</span><br>
Indriyūpasame ratā;<br>
Te chetvā maccuno jālaṃ,<br>
Ariyā gacchanti kāmadā”ti.</p>
</blockquote>
<p><a class="sc" id="208"></a><a class="ms" id="p_27Ne_818"></a>“Duggamo bhagavā visamo maggo”ti.</p>
<blockquote class="gatha">
<p><a class="sc" id="209"></a><a class="ms" id="p_27Ne_819"></a>“Duggame visame vāpi,<br>
Ariyā gacchanti <span class="var" title="kāmadā (mr)" id="note344">kāmada</span>;<br>
Anariyā visame magge,<br>
Papatanti avaṃsirā;<br>
Ariyānaṃ samo maggo,<br>
Ariyā hi visame samā”ti.</p>
</blockquote>
<p><a class="sc" id="210"></a><a class="ms" id="p_27Ne_820"></a>Idaṃ nibbedha­bhāgi­yaṃ suttaṃ.</p>
<blockquote class="gatha">
<p><a class="sc" id="211"></a> <a class="ms" id="p_27Ne_821"></a><a class="msdiv" id="msdiv103"></a>“Idaṃ hi taṃ jetavanaṃ,<br>
isisaṃ­gha­nisevi­taṃ;<br>
Āvutthaṃ dhammarājena,<br>
pītisañjananaṃ mama.</p>
<p><a class="sc" id="212"></a><a class="ms" id="p_27Ne_822"></a>Kammaṃ vijjā ca dhammo ca,<br>
sīlaṃ jīvitamuttamaṃ;<br>
Etena maccā sujjhanti,<br>
na gottena dhanena vā.</p>
<p><a class="sc" id="213"></a><a class="ms" id="p_27Ne_823"></a>Tasmā hi paṇḍito poso,<br>
sampassaṃ atthamattano;<br>
Yoniso vicine dhammaṃ,<br>
evaṃ tattha visujjhati.</p>
<p><a class="sc" id="214"></a><a class="ms" id="p_27Ne_824"></a>Sāriputtova paññāya,<br>
sīlena upasamena ca;<br>
Yopi pāraṅgato bhikkhu,<br>
etāvaparamo siyā”ti.</p>
</blockquote>
<p><a class="sc" id="215"></a><a class="ms" id="p_27Ne_825"></a>Idaṃ nibbedha­bhāgi­yaṃ suttaṃ.</p>
<blockquote class="gatha">
<p><a class="sc" id="216"></a> <a class="ms" id="p_27Ne_826"></a>“Atītaṃ nānvāgameyya,<br>
nappaṭikaṅkhe anāgataṃ;<br>
Yadatītaṃ pahīnaṃ taṃ,<br>
appattañca anāgataṃ.</p>
<p><a class="sc" id="217"></a> <a class="pts" id="pts149"></a><a class="ms" id="p_27Ne_827"></a>Paccuppannañca yo <span class="var" title="yaṃ dhammaṃ (c1)" id="note348">dhammaṃ</span>,<br>
Tattha tattha vipassati;<br>
Asaṃhīraṃ asaṃkuppaṃ,<br>
Taṃ vidvā manubrūhaye.</p>
<p><a class="sc" id="218"></a><a class="ms" id="p_27Ne_828"></a>Ajjeva <span class="var" title="kiccaṃ ātappaṃ (bj, pts1)" id="note349">kiccamātappaṃ</span>,<br>
ko jaññā maraṇaṃ suve;<br>
Na hi no saṅgaraṃ tena,<br>
mahāsenena maccunā.</p>
<p><a class="sc" id="219"></a><a class="ms" id="p_27Ne_829"></a>Evaṃ vihāriṃ ātāpiṃ,<br>
ahorat­ta­matandi­taṃ;<br>
Taṃ ve bhadde­karat­toti,<br>
santo ācikkhate munī”ti.</p>
</blockquote>
<p><a class="sc" id="220"></a><a class="ms" id="p_27Ne_830"></a>Idaṃ nibbedha­bhāgi­yaṃ suttaṃ.</p>
<p><a class="sc" id="221"></a><a class="ms" id="p_27Ne_831"></a>“Cattārimāni, bhikkhave, ­sacchi­kātab­bāni. Katamāni cattāri? Atthi, bhikkhave, dhammā cakkhunā paññāya ca sacchikātabbā, atthi dhammā satiyā paññāya ca sacchikātabbā, atthi dhammā kāyena paññāya ca sacchikātabbā, atthi dhammā paññāya veditabbā, paññāya ca sacchikātabbā.</p>
<p><a class="sc" id="222"></a><a class="ms" id="p_27Ne_832"></a>Katame ca, bhikkhave, dhammā cakkhunā paññāya ca sacchikātabbā? Dibbacakkhu suvisuddhaṃ atik­kanta­mānusa­kaṃ cakkhunā paññāya ca sacchikātabbaṃ.</p>
<p><a class="sc" id="223"></a><a class="ms" id="p_27Ne_833"></a>Katame ca, bhikkhave, dhammā satiyā paññāya ca sacchikātabbā? Pubbe­nivāsā­nus­sati satiyā paññāya ca sacchikātabbā.</p>
<p><a class="sc" id="224"></a><a class="ms" id="p_27Ne_834"></a>Katame ca, bhikkhave, dhammā kāyena paññāya ca sacchikātabbā? Iddhividhā nirodhā kāyena paññāya ca sacchikātabbā.</p>
<p><a class="sc" id="225"></a><a class="ms" id="p_27Ne_835"></a>Katame ca, bhikkhave, dhammā paññāya veditabbā, paññāya sacchikātabbā? Āsavānaṃ khaye ñāṇaṃ paññāya veditabbaṃ, paññāya ca sacchikātabban”ti.</p>
<p><a class="sc" id="226"></a><a class="ms" id="p_27Ne_836"></a>Idaṃ nibbedha­bhāgi­yaṃ suttaṃ.</p>
<p><a class="sc" id="227"></a><a class="ms" id="p_27Ne_837"></a><a class="msdiv" id="msdiv104"></a>Tattha katamaṃ asekkha­bhāgi­yaṃ suttaṃ?</p>
<blockquote class="gatha">
<p><a class="sc" id="228"></a> <a class="ms" id="p_27Ne_838"></a>“Yassa selūpamaṃ cittaṃ,<br>
Ṭhitaṃ nānupakampati;<br>
Virattaṃ rajanīyesu,<br>
Kopaneyye na kuppati;<br>
Yassevaṃ bhāvitaṃ cittaṃ,<br>
Kuto <span class="var" title="taṃ (^ud4.4#1 [Yak­kha­pahāra­sutta]; ^pe2#2 [Sāsana­paṭṭhā­na­dutiya­bhūmi])" id="note351">naṃ</span> dukkhamessatī”ti.</p>
</blockquote>
<p><a class="sc" id="229"></a><a class="pts" id="pts150"></a><a class="ms" id="p_27Ne_839"></a>Idaṃ asekkha­bhāgi­yaṃ suttaṃ.</p>
<p><a class="sc" id="230"></a><a class="ms" id="p_27Ne_840"></a>Āyasmato ca sāriputtassa cārikādasamaṃ veyyākaraṇaṃ kātabbanti.</p>
<p><a class="sc" id="231"></a><a class="ms" id="p_27Ne_841"></a>Idaṃ asekkha­bhāgi­yaṃ suttaṃ.</p>
<blockquote class="gatha">
<p><a class="sc" id="232"></a> <a class="ms" id="p_27Ne_842"></a>“Yo brāhmaṇo bāhita­pāpa­dhammo,<br>
<span class="var" title="nihuhuṅko (bj, pts1) | nihuhuṅkako (si)" id="note353">Nihuṃhuṅko</span> nikkasāvo yatatto;<br>
Vedantagū vūsitab­rahma­cariyo,<br>
Dhammena so brahmavādaṃ vadeyya;<br>
Yassussadā natthi kuhiñci loke”ti.</p>
</blockquote>
<p><a class="sc" id="233"></a><a class="ms" id="p_27Ne_843"></a>Idaṃ asekkha­bhāgi­yaṃ suttaṃ.</p>
<blockquote class="gatha">
<p><a class="sc" id="234"></a> <a class="ms" id="p_27Ne_844"></a>“Bāhitvā pāpake dhamme,<br>
ye caranti sadā satā;<br>
Khīṇasaṃyojanā buddhā,<br>
te ve <span class="var" title="lokasmiṃ (bj, pts1, mr)" id="note355">lokasmi</span> brāhmaṇā”ti.</p>
</blockquote>
<p><a class="sc" id="235"></a><a class="ms" id="p_27Ne_845"></a>Idaṃ asekkha­bhāgi­yaṃ suttaṃ.</p>
<blockquote class="gatha">
<p><a class="sc" id="236"></a> <a class="ms" id="p_27Ne_846"></a>“Yattha āpo ca pathavī,<br>
tejo vāyo na gādhati;<br>
Na tattha sukkā jotanti,<br>
ādicco nappakāsati;<br>
Na tattha candimā bhāti,<br>
tamo tattha na vijjati.</p>
<p><a class="sc" id="237"></a><a class="ms" id="p_27Ne_847"></a>Yadā ca <span class="var" title="attanā vedī (bj)" id="note357">attanāvedi</span>,<br>
muni monena brāhmaṇo;<br>
Atha rūpā arūpā ca,<br>
sukhadukkhā pamuccatī”ti.</p>
</blockquote>
<p><a class="sc" id="238"></a><a class="ms" id="p_27Ne_848"></a>Idaṃ asekkha­bhāgi­yaṃ suttaṃ.</p>
<blockquote class="gatha">
<p><a class="sc" id="239"></a> <a class="ms" id="p_27Ne_849"></a>“Yadā sakesu dhammesu,<br>
pāragū hoti brāhmaṇo;<br>
Atha etaṃ pisācañca,<br>
pak­kulañ­cātivat­tatī”ti.</p>
</blockquote>
<p><a class="sc" id="240"></a><a class="ms" id="p_27Ne_850"></a>Idaṃ asekkha­bhāgi­yaṃ suttaṃ.</p>
<blockquote class="gatha">
<p><a class="sc" id="241"></a><a class="ms" id="p_27Ne_851"></a>“<span class="var" title="āyantiṃ nābhinandati (^ud1.8#1 [Saṅgāmajisutta])" id="note359">Nābhinandati āyantiṃ</span>,<br>
pakkamantiṃ na socati;<br>
Saṅgā saṅgāmajiṃ muttaṃ,<br>
tamahaṃ brūmi brāhmaṇan”ti.</p>
</blockquote>
<p><a class="sc" id="242"></a><a class="ms" id="p_27Ne_852"></a>Idaṃ asekkha­bhāgi­yaṃ suttaṃ.</p>
<blockquote class="gatha">
<p><a class="sc" id="243"></a> <a class="pts" id="pts151"></a><a class="ms" id="p_27Ne_853"></a>“Na udakena <span class="var" title="suci (bj, mr)" id="note361">sucī</span> hoti,<br>
bahvettha <span class="var" title="nahāyati (bj)" id="note362">nhāyatī</span> jano;<br>
Yamhi saccañca dhammo ca,<br>
so sucī so ca brāhmaṇo”ti.</p>
</blockquote>
<p><a class="sc" id="244"></a><a class="ms" id="p_27Ne_854"></a>Idaṃ asekkha­bhāgi­yaṃ suttaṃ.</p>
<blockquote class="gatha">
<p><a class="sc" id="245"></a> <a class="ms" id="p_27Ne_855"></a>“Yadā have pātubhavanti dhammā,<br>
Ātāpino jhāyato brāhmaṇassa;<br>
Vidhūpayaṃ tiṭṭhati mārasenaṃ,<br>
Sūriyova obhāsa­ya­manta­likkhan”ti.</p>
</blockquote>
<p><a class="sc" id="246"></a><a class="ms" id="p_27Ne_856"></a>Idaṃ asekkha­bhāgi­yaṃ suttaṃ.</p>
<blockquote class="gatha">
<p><a class="sc" id="247"></a><a class="ms" id="p_27Ne_857"></a>“Santindriyaṃ passatha iriyamānaṃ,<br>
Tevijjapattaṃ apahānadhammaṃ;<br>
Sabbāni yogāni upātivatto,<br>
Akiñcano iriyati paṃsukūliko.</p>
<p><a class="sc" id="248"></a><a class="ms" id="p_27Ne_858"></a>Taṃ devatā sambahulā uḷārā,<br>
Brahmavimānaṃ upasaṅkamitvā;<br>
Ājāniyaṃ jātibalaṃ nisedhaṃ,<br>
<span class="var" title="tidhā (bj) | nidha (pts1, c1)" id="note364">Nītaṃ</span> namassanti pasannacittā.</p>
<p><a class="sc" id="249"></a><a class="ms" id="p_27Ne_859"></a>Namo te purisājañña,<br>
namo te purisuttama;<br>
Yassa te nābhijānāma,<br>
kiṃ tvaṃ nissāya jhāyasī”ti.</p>
</blockquote>
<p><a class="sc" id="250"></a><a class="ms" id="p_27Ne_860"></a>Idaṃ asekkha­bhāgi­yaṃ suttaṃ.</p>
<blockquote class="gatha">
<p><a class="sc" id="251"></a> <a class="ms" id="p_27Ne_861"></a>“Sahāyā vatime bhikkhū,<br>
cira­ratta­sametikā;<br>
Sameti nesaṃ saddhammo,<br>
dhamme buddhap­pa­vedite.</p>
<p><a class="sc" id="252"></a><a class="ms" id="p_27Ne_862"></a>Suvinītā kappinena,<br>
dhamme ariyappavedite;<br>
Dhārenti antimaṃ dehaṃ,<br>
jetvā māraṃ <span class="var" title="savāhanan\ti mr" id="note366">savāhinin”ti</span>.</p>
</blockquote>
<p><a class="sc" id="253"></a><a class="ms" id="p_27Ne_863"></a>Idaṃ asekkha­bhāgi­yaṃ suttaṃ.</p>
<blockquote class="gatha">
<p><a class="sc" id="254"></a> <a class="ms" id="p_27Ne_864"></a>“Nayidaṃ sithi­la­mārab­bha,<br>
nayidaṃ appena thāmasā;<br>
Nibbānaṃ adhigantabbaṃ,<br>
<span class="var" title="sabba­ganthap­pa­moca­naṃ (bj, pts1) | sabba­gantha­pa­moca­naṃ (mr)" id="note368">sabba­duk­khap­pa­moca­naṃ</span>.</p>
<p><a class="sc" id="255"></a><a class="pts" id="pts152"></a><a class="ms" id="p_27Ne_865"></a>Ayañca daharo bhikkhu,<br>
ayamutta­ma­poriso;<br>
Dhāreti antimaṃ dehaṃ,<br>
jetvā māraṃ savāhinin”ti.</p>
</blockquote>
<p><a class="sc" id="256"></a><a class="ms" id="p_27Ne_866"></a>Idaṃ asekkha­bhāgi­yaṃ suttaṃ.</p>
<blockquote class="gatha">
<p><a class="sc" id="257"></a><a class="ms" id="p_27Ne_867"></a>“Dubbaṇṇako lūkhacīvaro,<br>
mogharājā sadā sato;<br>
Khīṇāsavo visaṃyutto,<br>
katakicco anāsavo.</p>
<p><a class="sc" id="258"></a><a class="ms" id="p_27Ne_868"></a>Tevijjo iddhippatto ca,<br>
<span class="var" title="ceto­pariya­kovido (c1)" id="note369">ceto­pariyā­ya­kovido</span>;<br>
Dhāreti antimaṃ dehaṃ,<br>
jetvā māraṃ savāhinin”ti.</p>
</blockquote>
<p><a class="sc" id="259"></a><a class="ms" id="p_27Ne_869"></a>Idaṃ asekkha­bhāgi­yaṃ suttaṃ.</p>
<p><a class="sc" id="260"></a> <a class="ms" id="p_27Ne_870"></a><a class="msdiv" id="msdiv105"></a>“Tathāgato, bhikkhave, arahaṃ sammāsambuddho rūpassa nibbidā virāgā nirodhā anupādā vimutto sammā­sambud­dhoti vuccati. Bhikkhupi, bhikkhave, paññāvimutto rūpassa nibbidā virāgā nirodhā anupādā vimutto paññāvimuttoti vuccati.</p>
<p><a class="sc" id="261"></a><a class="ms" id="p_27Ne_871"></a>Tathāgato, bhikkhave, arahaṃ sammāsambuddho vedanāya … pe … saññāya … saṅkhārānaṃ … viññāṇassa nibbidā virāgā nirodhā anupādā vimutto sammā­sambud­dhoti vuccati. Bhikkhupi, bhikkhave, paññāvimutto viññāṇassa nibbidā virāgā nirodhā anupādā vimutto paññāvimuttoti vuccati.</p>
<p><a class="sc" id="262"></a><a class="ms" id="p_27Ne_872"></a>Tatra kho, bhikkhave, ko viseso ko <span class="var" title="adhippāyo (bj, mr) | adhippāyoso (pts1)" id="note371">adhippayāso</span> kiṃ nānākaraṇaṃ tathāgatassa arahato sammā­sambud­dhassa paññāvimuttena bhikkhunāti? Bhagavaṃmūlakā no, bhante, dhammā … pe …</p>
<p><a class="sc" id="263"></a><a class="ms" id="p_27Ne_873"></a>Tathāgato, bhikkhave, arahaṃ sammāsambuddho anuppannassa maggassa uppādetā, asañjātassa maggassa sañjanetā, anakkhātassa maggassa akkhātā, maggaññū maggavidū maggakovido, maggānugā ca, bhikkhave, etarahi sāvakā viharanti pacchā samannāgatā. Ayaṃ kho, bhikkhave, viseso, ayaṃ adhippayāso, idaṃ nānākaraṇaṃ tathāgatassa arahato sammā­sambud­dhassa paññāvimuttena bhikkhunā”ti.</p>
<p><a class="sc" id="264"></a><a class="ms" id="p_27Ne_874"></a>Idaṃ asekkha­bhāgi­yaṃ suttaṃ.</p>
<p><a class="sc" id="265"></a><a class="ms" id="p_27Ne_875"></a><a class="msdiv" id="msdiv106"></a>Tattha katamaṃ saṃ­kilesa­bhāgi­yañca vāsanā­bhāgi­yañca suttaṃ?</p>
<blockquote class="gatha">
<p><a class="sc" id="266"></a> <a class="pts" id="pts153"></a><a class="ms" id="p_27Ne_876"></a>“Channa­mativas­sati,<br>
vivaṭaṃ nātivassati;<br>
Tasmā channaṃ vivaretha,<br>
evaṃ taṃ nātivassatī”ti.</p>
</blockquote>
<p><a class="sc" id="267"></a><a class="ms" id="p_27Ne_877"></a>“Channa­mativas­satī”ti saṃkileso, “vivaṭaṃ nātivassatī”ti vāsanā, “tasmā channaṃ vivaretha, evaṃ taṃ nātivassatī”ti ayaṃ saṃkileso ca vāsanā ca. Idaṃ saṃ­kilesa­bhāgi­yañca vāsanā­bhāgi­yañca suttaṃ.</p>
<p><a class="sc" id="268"></a> <a class="ms" id="p_27Ne_878"></a>“Cattārome, <span class="var" title="bhikkhave (^an4.85#1 [85. Tamotamasutta])" id="note374">mahārāja</span>, puggalā santo saṃvijjamānā lokasmiṃ. Katame cattāro? Tamo tamaparāyaṇo tamo jotiparāyaṇo joti tamaparāyaṇo joti jotiparāyaṇo”ti. Tattha yo ca puggalo joti tamaparāyaṇo yo ca puggalo tamo tamaparāyaṇo, ime dve puggalā saṃ­kilesa­bhāgiyā, yo ca puggalo tamo jotiparāyaṇo yo ca puggalo joti jotiparāyaṇo, ime dve puggalā vāsanābhāgiyā. Idaṃ saṃ­kilesa­bhāgi­yañca vāsanā­bhāgi­yañca suttaṃ.</p>
<p><a class="sc" id="269"></a><a class="ms" id="p_27Ne_879"></a>Tattha katamaṃ saṃ­kilesa­bhāgi­yañca nibbedha­bhāgi­yañca suttaṃ?</p>
<blockquote class="gatha">
<p><a class="sc" id="270"></a> <a class="ms" id="p_27Ne_880"></a>“Na taṃ daḷhaṃ bandhanamāhu dhīrā,<br>
Yadāyasaṃ <span class="var" title="dārujaṃ pabbajañca (bj, pts1)" id="note376">dāruja­pabba­jañca</span>;<br>
Sārattarattā maṇikuṇḍalesu,<br>
Puttesu dāresu ca yā apekkhā”ti.</p>
</blockquote>
<p><a class="sc" id="271"></a><a class="ms" id="p_27Ne_881"></a>Ayaṃ saṃkileso.</p>
<blockquote class="gatha">
<p><a class="sc" id="272"></a><a class="ms" id="p_27Ne_882"></a>“Etaṃ daḷhaṃ bandhanamāhu dhīrā,<br>
Ohārinaṃ sithilaṃ duppamuñcaṃ;<br>
Etampi chetvāna paribbajanti,<br>
Anapekkhino kāmasukhaṃ pahāyā”ti.</p>
</blockquote>
<p><a class="sc" id="273"></a><a class="ms" id="p_27Ne_883"></a>Ayaṃ nibbedho. Idaṃ saṃ­kilesa­bhāgi­yañca nibbedha­bhāgi­yañca suttaṃ.</p>
<p><a class="sc" id="274"></a> <a class="pts" id="pts154"></a><a class="ms" id="p_27Ne_884"></a><a class="msdiv" id="msdiv107"></a>“Yañca, bhikkhave, ceteti, yañca pakappeti, yañca anuseti. Ārammaṇametaṃ hoti viññāṇassa ṭhitiyā, ārammaṇe sati patiṭṭhā viññāṇassa hoti, tasmiṃ patiṭṭhite viññāṇe virūḷhe <span class="var" title="āyati (pts1, mr)" id="note378">āyatiṃ</span> punabbha­vā­bhi­nib­batti hoti, <span class="var" title="āyati (pts1, mr)" id="note379">āyatiṃ</span> punabbha­vā­bhi­nib­bat­tiyā sati <span class="var" title="āyati (pts1, mr)" id="note380">āyatiṃ</span> jāti­jarā­maraṇaṃ soka­pari­deva­duk­kha­do­manas­supāyāsā sambhavanti, evametassa kevalassa duk­khak­khan­dhassa samudayo hoti.</p>
<p><a class="sc" id="275"></a><a class="ms" id="p_27Ne_885"></a>No ce, bhikkhave, ceteti, no ce pakappeti, atha ce anuseti. Ārammaṇametaṃ hoti viññāṇassa ṭhitiyā, ārammaṇe sati <span class="var" title="tassa viññāṇassa (bj, mr)" id="note381">patiṭṭhā viññāṇassa</span> hoti, tasmiṃ patiṭṭhite viññāṇe virūḷhe āyatiṃ punabbha­vā­bhi­nib­batti hoti, āyatiṃ punabbha­vā­bhi­nib­bat­tiyā sati āyatiṃ jāti­jarā­maraṇaṃ soka­pari­deva­duk­kha­do­manas­supāyāsā sambhavanti, evametassa kevalassa duk­khak­khan­dhassa samudayo hotī”ti. Ayaṃ saṃkileso.</p>
<p><a class="sc" id="276"></a><a class="ms" id="p_27Ne_886"></a>“Yato ca kho, bhikkhave, no ceva <span class="var" title="no ceteti (bj) | ca (pts1, mr)" id="note382">ceteti</span>, no ca pakappeti, no ca anuseti. Ārammaṇametaṃ na hoti viññāṇassa ṭhitiyā, ārammaṇe asati patiṭṭhā viññāṇassa na hoti, tasmiṃ appatiṭṭhite viññāṇe avirūḷhe āyatiṃ punabbha­vā­bhi­nib­batti na hoti, āyatiṃ punabbha­vā­bhi­nib­bat­tiyā asati āyatiṃ jāti­jarā­maraṇaṃ soka­pari­deva­duk­kha­do­manas­supāyāsā nirujjhanti. Evametassa kevalassa duk­khak­khan­dhassa nirodho hotī”ti, ayaṃ nibbedho. Idaṃ saṃ­kilesa­bhāgi­yañca nibbedha­bhāgi­yañca suttaṃ.</p>
<p><a class="sc" id="277"></a><a class="ms" id="p_27Ne_887"></a><a class="msdiv" id="msdiv108"></a>Tattha katamaṃ saṃ­kilesa­bhāgi­yañca asekkha­bhāgi­yañca suttaṃ?</p>
<p><a class="sc" id="278"></a> <a class="ms" id="p_27Ne_888"></a>“‘Samuddo samuddo’ti kho, bhikkhave, assutavā puthujjano bhāsati. Neso, bhikkhave, ariyassa vinaye samuddo. Mahā eso, bhikkhave, udakarāsi mahāudakaṇṇavo. Cakkhu, bhikkhave, purisassa samuddo, tassa rūpamayo vego”ti. Ayaṃ saṃkileso.</p>
<p><a class="sc" id="279"></a><a class="pts" id="pts155"></a><a class="ms" id="p_27Ne_889"></a>“Yo taṃ rūpamayaṃ vegaṃ sahati ayaṃ vuccati, bhikkhave, <span class="var" title="atāri (bj, pts1, mr)" id="note384">atari</span> cakkhusamuddaṃ saūmiṃ sāvaṭṭaṃ <span class="var" title="sagāhaṃ (bj ^sn35.228#1 [228. Paṭha­ma­samud­da­sutta])" id="note385">sagahaṃ</span> sarakkhasaṃ tiṇṇo pāraṅgato thale tiṭṭhati brāhmaṇo”ti. Ayaṃ asekkho.</p>
<p><a class="sc" id="280"></a><a class="ms" id="p_27Ne_890"></a>“Sotaṃ, bhikkhave … pe … ghānaṃ … jivhā … kāyo … mano, bhikkhave, purisassa samuddo tassa dhammamayo vego”ti. Ayaṃ saṃkileso.</p>
<p><a class="sc" id="281"></a><a class="ms" id="p_27Ne_891"></a>“Yo taṃ dhammamayaṃ vegaṃ sahati, ayaṃ vuccati, bhikkhave, atari manosamuddaṃ saūmiṃ sāvaṭṭaṃ sagahaṃ sarakkhasaṃ tiṇṇo pāraṅgato thale tiṭṭhati brāhmaṇo”ti. Ayaṃ asekkho. Idamavoca bhagavā. Idaṃ vatvāna sugato athāparaṃ etadavoca satthā—</p>
<blockquote class="gatha">
<p><a class="sc" id="282"></a><a class="ms" id="p_27Ne_892"></a>“Yo imaṃ samuddaṃ <span class="var" title="sagāhaṃ (bj ^sn35.228#1 [228. Paṭha­ma­samud­da­sutta])" id="note386">sagahaṃ</span> sarakkhasaṃ,<br>
Saūmiṃ sāvaṭṭaṃ sabhayaṃ duttaraṃ accatari;<br>
Sa vedantagū vusitab­rahma­cariyo,<br>
Lokantagū pāragatoti vuccatī”ti.</p>
</blockquote>
<p><a class="sc" id="283"></a><a class="ms" id="p_27Ne_893"></a>Ayaṃ asekkho. Idaṃ saṃ­kilesa­bhāgi­yañca asekkha­bhāgi­yañca suttaṃ.</p>
<p><a class="sc" id="284"></a> <a class="ms" id="p_27Ne_894"></a>“Chayime, bhikkhave, baḷisā lokasmiṃ anayāya sattānaṃ <span class="var" title="byāpādāya (si, pts1) | vadhāya (^sn35.230#1 [230. Bāḷi­si­kopa­masutta])" id="note388">byābādhāya</span> pāṇīnaṃ. Katame cha? Santi, bhikkhave, cakkhuviññeyyā rūpā iṭṭhā kantā manāpā piyarūpā kāmūpasaṃhitā rajanīyā, tañce bhikkhu abhinandati abhivadati ajjhosāya tiṭṭhati, ayaṃ vuccati, bhikkhave, bhikkhu <span class="var" title="gilabaḷiso (bj, pts1, mr)" id="note389">gilitabaḷiso</span> mārassa anayaṃ āpanno, byasanaṃ āpanno, <span class="var" title="yathākāmaṃ karaṇīyo (pts1, c1)" id="note390">yathā­kāma­ka­raṇīyo</span> pāpimato.</p>
<p><a class="sc" id="285"></a><a class="pts" id="pts156"></a><a class="ms" id="p_27Ne_895"></a>Santi, bhikkhave, sotaviññeyyā saddā … pe … ghānaviññeyyā gandhā … jivhāviññeyyā rasā … kāyaviññeyyā phoṭṭhabbā … manoviññeyyā dhammā iṭṭhā kantā manāpā piyarūpā kāmūpasaṃhitā rajanīyā, tañce bhikkhu abhinandati abhivadati ajjhosāya tiṭṭhati. Ayaṃ vuccati, bhikkhave, bhikkhu gilitabaḷiso mārassa anayaṃ āpanno, byasanaṃ āpanno, <span class="var" title="yathākāmaṃ karaṇīyo (pts1, c1)" id="note391">yathā­kāma­ka­raṇīyo</span> pāpimato”ti. Ayaṃ saṃkileso.</p>
<p><a class="sc" id="286"></a><a class="ms" id="p_27Ne_896"></a>Santi ca, bhikkhave, cakkhuviññeyyā rūpā iṭṭhā kantā manāpā piyarūpā kāmūpasaṃhitā rajanīyā, tañce bhikkhu nābhinandati nābhivadati nājjhosāya tiṭṭhati, ayaṃ vuccati, bhikkhave, bhikkhu na gilitabaḷiso mārassa, abhedi baḷisaṃ, paribhedi baḷisaṃ, na anayaṃ āpanno, na byasanaṃ āpanno, na <span class="var" title="yathākāmaṃ karaṇīyo (pts1, c1)" id="note392">yathā­kāma­ka­raṇīyo</span> pāpimato.</p>
<p><a class="sc" id="287"></a><a class="ms" id="p_27Ne_897"></a>Santi ca, bhikkhave, sotaviññeyyā saddā … pe … manoviññeyyā dhammā iṭṭhā kantā manāpā piyarūpā kāmūpasaṃhitā rajanīyā, tañce bhikkhu nābhinandati nābhivadati, nājjhosāya tiṭṭhati. Ayaṃ vuccati, bhikkhave, bhikkhu na gilitabaḷiso mārassa, abhedi baḷisaṃ, paribhedi baḷisaṃ, na anayaṃ āpanno, na byasanaṃ āpanno, na <span class="var" title="yathākāmaṃ karaṇīyo (pts1, c1)" id="note393">yathā­kāma­ka­raṇīyo</span> pāpimato”ti. Ayaṃ asekkho. Idaṃ saṃ­kilesa­bhāgi­yañca asekkha­bhāgi­yañca suttaṃ.</p>
<p><a class="sc" id="288"></a><a class="ms" id="p_27Ne_898"></a><a class="msdiv" id="msdiv109"></a>Tattha katamaṃ saṃ­kilesa­bhāgi­yañca nibbedha­bhāgi­yañca asekkha­bhāgi­yañca suttaṃ?</p>
<blockquote class="gatha">
<p><a class="sc" id="289"></a> <a class="ms" id="p_27Ne_899"></a>“Ayaṃ loko santāpajāto,<br>
Phassapareto rogaṃ vadati <span class="var" title="attano (bj, pts1, mr)" id="note395">attato</span>;<br>
Yena yena hi <span class="var" title="maññati (c1 ^ud3.10#1 [Lokasutta])" id="note396">maññanti</span>,<br>
Tato taṃ hoti aññathā.</p>
<p><a class="sc" id="290"></a><a class="ms" id="p_27Ne_900"></a>Aññathābhāvī bhavasatto loko,<br>
Bhavapareto bhava­mevā­bhi­nandati;<br>
Yadabhinandati taṃ bhayaṃ,<br>
Yassa bhāyati taṃ dukkhan”ti. Ayaṃ saṃkileso.</p>
</blockquote>
<p><a class="sc" id="291"></a> <a class="ms" id="p_27Ne_901"></a>“Bhava­vip­pahānāya kho panidaṃ brahmacariyaṃ vussatī”ti. Ayaṃ nibbedho.</p>
<p><a class="sc" id="292"></a><a class="pts" id="pts157"></a><a class="ms" id="p_27Ne_902"></a>“Ye hi keci samaṇā vā brāhmaṇā vā bhavena bhavassa vip­pamok­kha­māhaṃsu, sabbe te ‘avippamuttā bhavasmā’ti vadāmi. Ye vā pana keci samaṇā vā brāhmaṇā vā vibhavena bhavassa ­nissa­ra­ṇa­māhaṃsu, sabbe te ‘anissaṭā bhavasmā’ti vadāmi. <span class="var" title="upadhi (bj, mr)" id="note398">Upadhiṃ</span> hi paṭicca dukkhamidaṃ sambhotī”ti. Ayaṃ saṃkileso.</p>
<p><a class="sc" id="293"></a> <a class="ms" id="p_27Ne_903"></a>“Sabbu­pādā­nak­khayā natthi dukkhassa sambhavo”ti. Ayaṃ nibbedho.</p>
<p><a class="sc" id="294"></a><a class="ms" id="p_27Ne_904"></a>“Lokamimaṃ passa, puthū avijjāya <span class="var" title="paretaṃ bhūtaṃ bhūtarataṃ (bj, pts1)" id="note400">paretā bhūtā bhūtaratā</span>, bhavā aparimuttā, ye hi keci bhavā sabbadhi sabbatthatāya, sabbe te bhavā aniccā dukkhā vipari­ṇāma­dhammā”ti. Ayaṃ saṃkileso.</p>
<blockquote class="gatha">
<p><a class="sc" id="295"></a> <a class="ms" id="p_27Ne_905"></a>“Evametaṃ yathābhūtaṃ,<br>
Sammappaññāya passato;<br>
Bhavataṇhā pahīyati,<br>
Vibhavaṃ nābhinandati;<br>
Sabbaso taṇhānaṃ khayā,<br>
Asesa­virāga­nirodho nibbānan”ti.</p>
</blockquote>
<p><a class="sc" id="296"></a><a class="ms" id="p_27Ne_906"></a>Ayaṃ nibbedho.</p>
<blockquote class="gatha">
<p><a class="sc" id="297"></a><a class="ms" id="p_27Ne_907"></a>“Tassa nibbutassa bhikkhuno,<br>
Anupādā punabbhavo na hoti;<br>
Abhibhūto māro vijitasaṅgāmo,<br>
Upaccagā sabbabhavāni tādī”ti.</p>
</blockquote>
<p><a class="sc" id="298"></a><a class="ms" id="p_27Ne_908"></a>Ayaṃ asekkho. Idaṃ saṃ­kilesa­bhāgi­yañca nibbedha­bhāgi­yañca asekkha­bhāgi­yañca suttaṃ.</p>
<p><a class="sc" id="299"></a> <a class="pts" id="pts158"></a><a class="ms" id="p_27Ne_909"></a>“Cattārome, bhikkhave, puggalā. Katame cattāro? Anusotagāmī paṭisotagāmī ṭhitatto tiṇṇo pāraṅgato thale tiṭṭhati brāhmaṇo”ti. Tattha yoyaṃ puggalo anusotagāmī, ayaṃ puggalo saṃ­kilesa­bhāgiyo. Tattha yoyaṃ puggalo paṭisotagāmī yo ca ṭhitatto, ime dve puggalā nibbedha­bhāgiyā. Tattha yoyaṃ puggalo tiṇṇo pāraṅgato thale tiṭṭhati brāhmaṇo, ayaṃ asekkho. Idaṃ saṃ­kilesa­bhāgi­yañca nibbedha­bhāgi­yañca asekkha­bhāgi­yañca suttaṃ.</p>
<p><a class="sc" id="300"></a><a class="ms" id="p_27Ne_910"></a><a class="msdiv" id="msdiv110"></a>Tattha katamaṃ saṃ­kilesa­bhāgi­yañca vāsanā­bhāgi­yañca nibbedha­bhāgi­yañca suttaṃ?</p>
<p><a class="sc" id="301"></a> <a class="ms" id="p_27Ne_911"></a>Chaḷābhijātiko atthi puggalo kaṇho kaṇhābhijātiko kaṇhaṃ dhammaṃ abhijāyati, atthi puggalo kaṇho kaṇhābhijātiko sukkaṃ dhammaṃ abhijāyati, atthi puggalo kaṇho kaṇhābhijātiko akaṇhaṃ asukkaṃ akaṇha­asukka­vipākaṃ <span class="var" title="accantaṃ niṭṭhaṃ (pts1)" id="note404">accantadiṭṭhaṃ</span> nibbānaṃ ārādheti, atthi puggalo sukko sukkābhijātiko kaṇhaṃ dhammaṃ abhijāyati, atthi puggalo sukko sukkābhijātiko sukkaṃ dhammaṃ abhijāyati, atthi puggalo sukko sukkābhijātiko akaṇhaṃ asukkaṃ akaṇha­asukka­vipākaṃ accantadiṭṭhaṃ nibbānaṃ ārādheti.</p>
<p><a class="sc" id="302"></a><a class="ms" id="p_27Ne_912"></a>Tattha yo ca puggalo kaṇho kaṇhābhijātiko kaṇhaṃ dhammaṃ abhijāyati, yo ca puggalo sukko sukkābhijātiko kaṇhaṃ dhammaṃ abhijāyati, ime dve puggalā saṃ­kilesa­bhāgiyā.</p>
<p><a class="sc" id="303"></a><a class="ms" id="p_27Ne_913"></a>Tattha yo ca puggalo kaṇho kaṇhābhijātiko sukkaṃ dhammaṃ abhijāyati, yo ca puggalo sukko sukkābhijātiko sukkaṃ dhammaṃ abhijāyati, ime dve puggalā vāsanābhāgiyā.</p>
<p><a class="sc" id="304"></a><a class="ms" id="p_27Ne_914"></a>Tattha yo ca puggalo kaṇho kaṇhābhijātiko akaṇhaṃ asukkaṃ akaṇha­asukka­vipākaṃ accantadiṭṭhaṃ nibbānaṃ ārādheti, yo ca puggalo sukko sukkābhijātiko akaṇhaṃ asukkaṃ akaṇha­asukka­vipākaṃ accantadiṭṭhaṃ nibbānaṃ ārādheti, ime dve puggalā nibbedha­bhāgiyā, idaṃ saṃ­kilesa­bhāgi­yañca vāsanā­bhāgi­yañca nibbedha­bhāgi­yañca suttaṃ.</p>
<p><a class="sc" id="305"></a> <a class="pts" id="pts159"></a><a class="ms" id="p_27Ne_915"></a>“Cattārimāni, bhikkhave, kammāni. Katamāni cattāri? Atthi kammaṃ kaṇhaṃ kaṇhavipākaṃ, atthi kammaṃ sukkaṃ sukkavipākaṃ, atthi kammaṃ kaṇhasukkaṃ kaṇha­sukka­vipākaṃ, atthi kammaṃ akaṇhaṃ asukkaṃ akaṇha­asukka­vipākaṃ kammuttamaṃ kammaseṭṭhaṃ kammakkhayāya saṃvattati”.</p>
<p><a class="sc" id="306"></a><a class="ms" id="p_27Ne_916"></a>Tattha yañca kammaṃ kaṇhaṃ kaṇhavipākaṃ, yañca kammaṃ kaṇhasukkaṃ kaṇha­sukka­vipākaṃ, ayaṃ saṃkileso. Yañca kammaṃ sukkaṃ sukkavipākaṃ, ayaṃ vāsanā. Yañca kammaṃ akaṇhaṃ asukkaṃ akaṇha­asukka­vipākaṃ kammuttamaṃ kammaseṭṭhaṃ kammakkhayāya saṃvattati, ayaṃ nibbedho. Idaṃ saṃ­kilesa­bhāgi­yañca vāsanā­bhāgi­yañca nibbedha­bhāgi­yañca suttaṃ.</p>
<p><a class="sc" id="307"></a><a class="ms" id="p_27Ne_917"></a><a class="msdiv" id="msdiv111"></a>Tattha katamaṃ vāsanā­bhāgi­yañca, nibbedha­bhāgi­yañca suttaṃ?</p>
<blockquote class="gatha">
<p><a class="sc" id="308"></a><a class="ms" id="p_27Ne_918"></a>“Laddhāna mānusattaṃ dve,<br>
Kiccaṃ akiccameva ca;<br>
Sukiccaṃ ceva puññāni,<br>
Saṃ­yoja­na­vip­pahānaṃ vā”ti.</p>
</blockquote>
<p><a class="sc" id="309"></a><a class="ms" id="p_27Ne_919"></a>“Sukiccaṃ ceva puññānī”ti vāsanā. “Saṃ­yoja­na­vip­pahānaṃ vā”ti nibbedho.</p>
<blockquote class="gatha">
<p><a class="sc" id="310"></a><a class="ms" id="p_27Ne_920"></a>“Puññāni karitvāna,<br>
Saggā saggaṃ vajanti katapuññā;<br>
Saṃ­yoja­nap­pahānā,<br>
Jarāmaraṇā vippamuccantī”ti.</p>
</blockquote>
<p><a class="sc" id="311"></a><a class="ms" id="p_27Ne_921"></a>“Puññāni karitvāna, saggā saggaṃ vajanti katapuññā”ti vāsanā. “Saṃ­yoja­nap­pahānā jarāmaraṇā vippamuccantī”ti nibbedho. Idaṃ vāsanā­bhāgi­yañca nibbedha­bhāgi­yañca suttaṃ.</p>
<p><a class="sc" id="312"></a> <a class="pts" id="pts160"></a><a class="ms" id="p_27Ne_922"></a>“Dvemāni, bhikkhave, padhānāni. Katamāni dve? Yo ca agārasmā anagāriyaṃ pabbajitesu cīvara­piṇḍa­pāta­se­nāsa­na­gilāna­pac­ca­ya­bhesaj­ja­parik­khā­raṃ pariccajati, yo ca agārasmā anagāriyaṃ pabbajitesu sabbū­padhipa­ṭi­nissaggo taṇhakkhayo virāgo nirodho nibbānan”ti. Tattha yo agārasmā anagāriyaṃ pabbajitesu cīvara­piṇḍa­pāta­se­nāsa­na­gilāna­pac­ca­ya­bhesaj­ja­parik­khā­raṃ pariccajati, ayaṃ vāsanā.</p>
<p><a class="sc" id="313"></a><a class="ms" id="p_27Ne_923"></a>Yo agārasmā anagāriyaṃ pabbajitesu sabbū­padhipa­ṭi­nissaggo taṇhakkhayo virāgo nirodho nibbānaṃ, ayaṃ nibbedho. Idaṃ vāsanā­bhāgi­yañca nibbedha­bhāgi­yañca suttaṃ.</p>
<p><a class="sc" id="314"></a><a class="ms" id="p_27Ne_924"></a>Tattha taṇhā­saṃ­kilesa­bhāgi­yaṃ suttaṃ taṇhā­pak­kheneva niddisitabbaṃ tīhi taṇhāhi—kāmataṇhāya bhavataṇhāya vibhavataṇhāya. Yena yena vā pana vatthunā ajjhositā, tena teneva niddisitabbaṃ, tassā vitthāro chat­tiṃsa­taṇhā­jāliniyā vicaritāni.</p>
<p><a class="sc" id="315"></a><a class="ms" id="p_27Ne_925"></a>Tattha diṭṭhi­saṃ­kilesa­bhāgi­yaṃ suttaṃ diṭṭhi­pak­kheneva niddisitabbaṃ ucche­da­sassa­tena, yena yena vā pana vatthunā diṭṭhivasena abhinivisati “idameva saccaṃ moghamaññan”ti, tena teneva niddisitabbaṃ, tassā vitthāro dvāsaṭ­ṭhi­diṭṭhi­gatāni.</p>
<p><a class="sc" id="316"></a><a class="ms" id="p_27Ne_926"></a>Tattha ­ducca­rita­saṃ­kilesa­bhāgi­yaṃ suttaṃ cetanāya cetasi­ka­kam­mena niddisitabbaṃ tīhi duccaritehi—kāya­ducca­ritena vacī­ducca­ritena mano­ducca­ritena, tassa vitthāro dasaa­kusala­kamma­pathā.</p>
<p><a class="sc" id="317"></a><a class="pts" id="pts161"></a><a class="ms" id="p_27Ne_927"></a>Tattha taṇhā­vodāna­bhāgi­yaṃ suttaṃ samathena niddisitabbaṃ, diṭṭhi­vodāna­bhāgi­yaṃ suttaṃ vipassanāya niddisitabbaṃ, ­ducca­rita­vodāna­bhāgi­yaṃ suttaṃ sucaritena niddisitabbaṃ—tīṇi akusalamūlāni. Taṃ kissa hetu? Saṃsārassa nibbattiyā. Tathā nibbatte saṃsāre kāyaduccaritaṃ kāyasucaritaṃ vacīduccaritaṃ vacīsucaritaṃ manoduccaritaṃ manosucaritaṃ iminā asubhena kammavipākena idaṃ bālalakkhaṇaṃ nibbattatīti. Idaṃ saṃ­kilesa­bhāgi­yaṃ suttaṃ.</p>
<p><a class="sc" id="318"></a><a class="ms" id="p_27Ne_928"></a>Iminā subhena kammavipākena idaṃ mahā­puri­sa­lak­kha­ṇaṃ nibbattatīti. Idaṃ vāsanābhāgiyaṃ suttaṃ.</p>
<p><a class="sc" id="319"></a><a class="ms" id="p_27Ne_929"></a>Tattha saṃ­kilesa­bhāgi­yaṃ suttaṃ catūhi kilesabhūmīhi niddisitabbaṃ— anusayabhūmiyā pari­yuṭ­ṭhā­na­bhūmiyā saṃ­yoja­na­bhūmiyā upādānabhūmiyā. Sānusayassa pariyuṭṭhānaṃ jāyati, pariyuṭṭhito saṃyujjati, saṃyujjanto upādiyati, upādānapaccayā bhavo, bhavapaccayā jāti, jātipaccayā jarāmaraṇaṃ soka­pari­deva­duk­kha­do­manas­supāyāsā sambhavanti, evametassa kevalassa duk­khak­khan­dhassa samudayo hoti. Imāhi catūhi kilesabhūmīhi sabbe kilesā saṅgahaṃ samosaraṇaṃ gacchanti, idaṃ saṃ­kilesa­bhāgi­yaṃ suttaṃ.</p>
<p><a class="sc" id="320"></a><a class="ms" id="p_27Ne_930"></a>Vāsanābhāgiyaṃ suttaṃ tīhi sucaritehi niddisitabbaṃ, nibbedha­bhāgi­yaṃ suttaṃ catūhi saccehi niddisitabbaṃ, asekkha­bhāgi­yaṃ suttaṃ tīhi dhammehi niddisitabbaṃ—buddhadhammehi pac­ce­ka­buddha­dham­mehi sāvakabhūmiyā. Jhāyivisaye niddisi­tabbanti.</p>
<p><a class="sc" id="321"></a><a class="ms" id="p_27Ne_931"></a><a class="msdiv" id="msdiv112"></a>Tattha katame aṭṭhārasa mūlapadā? Lokiyaṃ lokuttaraṃ lokiyañca lokuttarañca, sat­tā­dhiṭṭhā­naṃ dham­mā­dhiṭṭhā­naṃ sat­tā­dhiṭṭhā­nañca dham­mā­dhiṭṭhā­nañca, ñāṇaṃ ñeyyaṃ ñāṇañca ñeyyañca, dassanaṃ bhāvanā dassanañca bhāvanā ca, sakavacanaṃ paravacanaṃ sakavacanañca paravacanañca, visajjanīyaṃ avisajjanīyaṃ visajjanīyañca avisaj­janīyañca, kammaṃ vipāko kammañca vipāko ca, kusalaṃ akusalaṃ kusalañca akusalañca, anuññātaṃ paṭikkhittaṃ anuññātañca paṭikkhittañca, thavo cāti.</p>
<p><a class="sc" id="322"></a><a class="ms" id="p_27Ne_932"></a>Tattha katamaṃ lokiyaṃ?</p>
<blockquote class="gatha">
<p><a class="sc" id="323"></a> <a class="ms" id="p_27Ne_933"></a>“Na hi pāpaṃ kataṃ kammaṃ,<br>
Sajjukhīraṃva muccati;<br>
<span class="var" title="dahantaṃ (bj, pts1, mr)" id="note408">Ḍahantaṃ</span> bālamanveti,<br>
<span class="var" title="bhasmāchannova (pts1, mr)" id="note409">Bhas­macchan­nova</span> pāvako”ti.</p>
</blockquote>
<p><a class="sc" id="324"></a><a class="pts" id="pts162"></a><a class="ms" id="p_27Ne_934"></a>Idaṃ lokiyaṃ.</p>
<p><a class="sc" id="325"></a> <a class="ms" id="p_27Ne_935"></a>“Cattārimāni, bhikkhave, agatigamanāni sabbaṃ … pe … nihīyate tassa yaso kāḷapakkheva candimā”ti. Idaṃ lokiyaṃ.</p>
<p><a class="sc" id="326"></a> <a class="ms" id="p_27Ne_936"></a>“Aṭṭhime, bhikkhave, lokadhammā. Katame aṭṭha? Lābho alābho, yaso ayaso, nindā pasaṃsā, sukhaṃ dukkhaṃ. Ime kho, bhikkhave, aṭṭha lokadhammā”ti. Idaṃ lokiyaṃ.</p>
<p><a class="sc" id="327"></a><a class="ms" id="p_27Ne_937"></a>Tattha katamaṃ lokuttaraṃ?</p>
<blockquote class="gatha">
<p><a class="sc" id="328"></a> <a class="ms" id="p_27Ne_938"></a>“Yassindriyāni <span class="var" title="samathaṃ gatāni (bj)" id="note413">samathaṅgatāni</span>,<br>
Assā yathā sārathinā sudantā;<br>
Pahīnamānassa anāsavassa,<br>
Devāpi tassa pihayanti tādino”ti.</p>
</blockquote>
<p><a class="sc" id="329"></a><a class="ms" id="p_27Ne_939"></a>Idaṃ lokuttaraṃ.</p>
<p><a class="sc" id="330"></a><a class="ms" id="p_27Ne_940"></a>“Pañcimāni, bhikkhave, indriyāni lokuttarāni. Katamāni pañca? Saddhindriyaṃ vīriyindriyaṃ satindriyaṃ samādhindriyaṃ paññindriyaṃ. Imāni kho, bhikkhave, pañcindriyāni lokuttarānī”ti. Idaṃ lokuttaraṃ. (1)</p>
<p><a class="sc" id="331"></a><a class="ms" id="p_27Ne_941"></a>Tattha katamaṃ lokiyañca lokuttarañca?</p>
<p><a class="sc" id="332"></a> <a class="ms" id="p_27Ne_942"></a>“Laddhāna mānusattaṃ dve, kiccaṃ akiccameva cā”ti dve gāthā. Yaṃ iha “sukiccaṃ ceva puññānī”ti ca “puññāni karitvāna, saggā saggaṃ vajanti katapuññā”ti ca. Idaṃ lokiyaṃ.</p>
<p><a class="sc" id="333"></a><a class="ms" id="p_27Ne_943"></a>Yaṃ iha “saṃ­yoja­na­vip­pahānaṃ vā”ti ca “saṃ­yoja­nap­pahānā, jarāmaraṇā vippamuccantī”ti ca, idaṃ lokuttaraṃ. Idaṃ lokiyañca lokuttarañca.</p>
<p><a class="sc" id="334"></a><a class="pts" id="pts163"></a><a class="ms" id="p_27Ne_944"></a>“Viññāṇe ce, bhikkhave, āhāre sati nāmarūpassa avakkanti hoti, nāmarūpassa avakkantiyā sati punabbhavo hoti, punabbhave sati jāti hoti, jātiyā sati jarāmaraṇaṃ soka­pari­deva­duk­kha­do­manas­supāyāsā sambhavanti. Evametassa kevalassa duk­khak­khan­dhassa samudayo hoti<span class="var" title=" 12S2:403" id="note415">. Seyyathāpi, bhikkhave, mahārukkho, tassa yāni ceva mūlāni adhogamāni yāni ca tiriyaṅgamāni, sabbāni tāni uddhaṃ ojaṃ abhiharanti. Evaṃ hi so, bhikkhave, mahārukkho tadāhāro tadupādāno ciraṃ dīghamaddhānaṃ tiṭṭheyya</span>. Evameva kho, bhikkhave, viññāṇe āhāre sati nāmarūpassa avakkanti hoti sabbaṃ … pe … evametassa kevalassa duk­khak­khan­dhassa samudayo hotī”ti. Idaṃ lokiyaṃ.</p>
<p><a class="sc" id="335"></a><a class="pts" id="pts164"></a><a class="ms" id="p_27Ne_945"></a>“Viññāṇe ce, bhikkhave, āhāre asati nāmarūpassa avakkanti na hoti, nāmarūpassa avakkantiyā asati punabbhavo na hoti, punabbhave asati jāti na hoti, jātiyā asati jarāmaraṇaṃ soka­pari­deva­duk­kha­do­manas­supāyāsā nirujjhanti. Evametassa kevalassa duk­khak­khan­dhassa nirodho hoti<span class="var" title=" 12S2:403" id="note417">. Seyyathāpi, bhikkhave, mahārukkho atha puriso āgaccheyya <span class="var" title="kadālapiṭakaṃ (mr)" id="note418">kuddālapiṭakaṃ</span> ādāya, so taṃ rukkhaṃ mūle chindeyya, <span class="var" title="mūlaṃ chinditvā (^sn12.55#1 [55. Mahā­rukkha­sutta])" id="note419">mūle chetvā</span> palikhaṇeyya, palikhaṇitvā mūlāni uddhareyya antamaso usīra­nāḷi­mattā­nipi. So taṃ rukkhaṃ khaṇ­ḍā­khaṇ­ḍikaṃ chindeyya, khaṇ­ḍā­khaṇ­ḍikaṃ <span class="var" title="chetvā (bj, pts1, mr)" id="note420">chinditvā</span> phāleyya, phāletvā sakalikaṃ sakalikaṃ kareyya, sakalikaṃ sakalikaṃ karitvā vātātape visoseyya, vātātape visosetvā agginā ḍaheyya, agginā ḍahetvā masiṃ kareyya, masiṃ karitvā mahāvāte vā ophuṇeyya, nadiyā vā sīghasotāya pavāheyya, evaṃ hi so, bhikkhave, mahārukkho ucchinnamūlo assa tālāvatthukato <span class="var" title="anabhāvaṃ gato (bj)" id="note421">anabhāvaṃkato</span> āyatiṃ anuppādadhammo</span>. Evameva kho, bhikkhave, viññāṇe āhāre asati nāmarūpassa avakkanti na hoti, nāmarūpassa avakkantiyā asati sabbaṃ … pe … evametassa kevalassa duk­khak­khan­dhassa nirodho hotī”ti. Idaṃ lokuttaraṃ. Idaṃ lokiyañca lokuttarañca. (2)</p>
<p><a class="sc" id="336"></a><a class="ms" id="p_27Ne_946"></a><a class="msdiv" id="msdiv113"></a>Tattha katamaṃ sat­tā­dhiṭṭhā­naṃ?</p>
<blockquote class="gatha">
<p><a class="sc" id="337"></a> <a class="ms" id="p_27Ne_947"></a>“Sabbā disā anuparigamma cetasā,<br>
Nevajjhagā piyata­ra­mattanā kvaci;<br>
Evaṃ piyo puthu attā paresaṃ,<br>
Tasmā na hiṃse <span class="var" title="paraṃ attakāmoti (bj, pts1)" id="note424">paramattakāmo”ti</span>.</p>
</blockquote>
<p><a class="sc" id="338"></a><a class="ms" id="p_27Ne_948"></a>Idaṃ sat­tā­dhiṭṭhā­naṃ.</p>
<blockquote class="gatha">
<p><a class="sc" id="339"></a> <a class="ms" id="p_27Ne_949"></a>“Ye keci bhūtā bhavissanti ye <span class="var" title="soca (si) | ye ca (pts1, mr)" id="note426">vāpi</span>,<br>
Sabbe gamissanti pahāya dehaṃ;<br>
Taṃ sabbajāniṃ kusalo viditvā,<br>
<span class="var" title="ātāpī so (bj, mr) | ātāpi so (pts1)" id="note427">Ātāpiyo</span> brahmacariyaṃ careyyā”ti.</p>
</blockquote>
<p><a class="sc" id="340"></a><a class="ms" id="p_27Ne_950"></a>Idaṃ sat­tā­dhiṭṭhā­naṃ.</p>
<p><a class="sc" id="341"></a> <a class="ms" id="p_27Ne_951"></a>“Sattahi, bhikkhave, aṅgehi samannāgataṃ kalyāṇamittaṃ api viveciyamānena paṇāmiyamānena <span class="var" title="galepi panujjamānena (bj) | galepi pamajjamānena (pts1)" id="note429">gale pisana­majja­mānena</span> yāvajīvaṃ na vijahitabbaṃ. Katamehi sattahi? Piyo ca hoti manāpo ca garu ca bhāvanīyo ca vattā ca vacanakkhamo ca gambhīrañca kathaṃ kattā <span class="var" title="na ca aṭṭhāne (bj, pts1, mr)" id="note430">hoti, no ca aṭṭhāne</span> niyojeti. Imehi kho, bhikkhave, sattahi … pe … na vijahitabbaṃ. Idamavoca bhagavā. Idaṃ vatvāna sugato, athāparaṃ etadavoca satthā—</p>
<blockquote class="gatha">
<p><a class="sc" id="342"></a><a class="ms" id="p_27Ne_952"></a>“Piyo garu bhāvanīyo,<br>
vattā ca vacanakkhamo;<br>
Gambhīrañca kathaṃ kattā,<br>
na caṭṭhāne niyojako;<br>
Taṃ mittaṃ mittakāmena,<br>
yāvajīvampi seviyan”ti.</p>
</blockquote>
<p><a class="sc" id="343"></a><a class="ms" id="p_27Ne_953"></a>Idaṃ sat­tā­dhiṭṭhā­naṃ.</p>
<p><a class="sc" id="344"></a><a class="pts" id="pts165"></a><a class="ms" id="p_27Ne_954"></a>Tattha katamaṃ dham­mā­dhiṭṭhā­naṃ?</p>
<blockquote class="gatha">
<p><a class="sc" id="345"></a> <a class="ms" id="p_27Ne_955"></a>“Yañca kāmasukhaṃ loke,<br>
yañcidaṃ diviyaṃ sukhaṃ;<br>
Taṇ­hak­kha­ya­su­khas­sete,<br>
kalaṃ nāgghanti soḷasin”ti.</p>
</blockquote>
<p><a class="sc" id="346"></a><a class="ms" id="p_27Ne_956"></a>Idaṃ dham­mā­dhiṭṭhā­naṃ.</p>
<blockquote class="gatha">
<p><a class="sc" id="347"></a> <a class="ms" id="p_27Ne_957"></a>“Susukhaṃ vata nibbānaṃ,<br>
sammā­sambud­dha­desitaṃ;<br>
Asokaṃ virajaṃ khemaṃ,<br>
yattha dukkhaṃ nirujjhatī”ti.</p>
</blockquote>
<p><a class="sc" id="348"></a><a class="ms" id="p_27Ne_958"></a>Idaṃ dham­mā­dhiṭṭhā­naṃ. (3)</p>
<p><a class="sc" id="349"></a><a class="ms" id="p_27Ne_959"></a>Tattha katamaṃ sat­tā­dhiṭṭhā­nañca dham­mā­dhiṭṭhā­nañca</p>
<blockquote class="gatha">
<p><a class="sc" id="350"></a> <a class="ms" id="p_27Ne_960"></a>“Mātaraṃ pitaraṃ hantvā,<br>
rājāno dve ca khattiye;<br>
Raṭṭhaṃ sānucaraṃ hantvā”ti.</p>
</blockquote>
<p><a class="sc" id="351"></a><a class="ms" id="p_27Ne_961"></a>Idaṃ dham­mā­dhiṭṭhā­naṃ.</p>
<blockquote class="gatha">
<p><a class="sc" id="352"></a><a class="ms" id="p_27Ne_962"></a>“Anīgho yāti brāhmaṇo”ti.</p>
</blockquote>
<p><a class="sc" id="353"></a><a class="ms" id="p_27Ne_963"></a>Idaṃ sat­tā­dhiṭṭhā­naṃ.</p>
<p><a class="sc" id="354"></a><a class="ms" id="p_27Ne_964"></a>Idaṃ sat­tā­dhiṭṭhā­nañca dham­mā­dhiṭṭhā­nañca.</p>
<p><a class="sc" id="355"></a> <a class="ms" id="p_27Ne_965"></a>“Cattārome, bhikkhave, iddhipādā. Katame cattāro? Chanda­samā­dhi­pa­dhā­na­saṅ­khā­ra­saman­nā­gato iddhipādo, vīriya … pe … citta … vīmaṃ­sā­samā­dhi­pa­dhā­na­saṅ­khā­ra­saman­nā­gato iddhipādo”ti. Idaṃ dham­mā­dhiṭṭhā­naṃ.</p>
<p><a class="sc" id="356"></a><a class="ms" id="p_27Ne_966"></a>So kāyepi cittaṃ samodahati, cittepi kāyaṃ samodahati, kāye sukhasaññañca lahusaññañca okkamitvā upasampajja viharati. Idaṃ sat­tā­dhiṭṭhā­naṃ, idaṃ sat­tā­dhiṭṭhā­nañca dham­mā­dhiṭṭhā­nañca. (4)</p>
<p><a class="sc" id="357"></a><a class="ms" id="p_27Ne_967"></a><a class="msdiv" id="msdiv114"></a>Tattha katamaṃ ñāṇaṃ?</p>
<blockquote class="gatha">
<p><a class="sc" id="358"></a><a class="ms" id="p_27Ne_968"></a>“Yaṃ taṃ lokuttaraṃ ñāṇaṃ,<br>
sabbaññū yena vuccati;<br>
Na tassa parihānatthi,<br>
sabbakāle pavattatī”ti.</p>
</blockquote>
<p><a class="sc" id="359"></a><a class="ms" id="p_27Ne_969"></a>Idaṃ ñāṇaṃ.</p>
<blockquote class="gatha">
<p><a class="sc" id="360"></a><a class="pts" id="pts166"></a><a class="ms" id="p_27Ne_970"></a>“Paññā hi seṭṭhā lokasmiṃ,<br>
<span class="var" title="yāyanib­bā­nagā­mini (pts1) | yāyaṃ nibbedhagāminī (^it41#1 [Paññā­pari­hīna­sutta]; ^pe2#129 [Sāsana­paṭṭhā­na­dutiya­bhūmi], ^pe3#32 [Sut­tā­dhiṭṭhā­na­tatiya­bhūmi])" id="note435">yāyaṃ nibbānagāminī</span>;<br>
Yāya sammā pajānāti,<br>
jāti­maraṇa­saṅ­kha­yan”ti.</p>
</blockquote>
<p><a class="sc" id="361"></a><a class="ms" id="p_27Ne_971"></a>Idaṃ ñāṇaṃ.</p>
<p><a class="sc" id="362"></a><a class="ms" id="p_27Ne_972"></a>Tattha katamaṃ ñeyyaṃ?</p>
<blockquote class="gatha">
<p><a class="sc" id="363"></a> <a class="ms" id="p_27Ne_973"></a>“Kittayissāmi <span class="var" title="vo (pts1, mr)" id="note437">te</span> santiṃ, <span class="gathaQuote">(dhotakāti bhagavā)</span><br>
Diṭṭhe dhamme anītihaṃ;<br>
Yaṃ viditvā sato caraṃ,<br>
Tare loke visattikaṃ.</p>
<p><a class="sc" id="364"></a><a class="ms" id="p_27Ne_974"></a>Tañcāhaṃ abhinandāmi,<br>
mahesi santimuttamaṃ;<br>
Yaṃ viditvā sato caraṃ,<br>
tare loke visattikaṃ.</p>
<p><a class="sc" id="365"></a><a class="ms" id="p_27Ne_975"></a>Yaṃ kiñci sampajānāsi, <span class="gathaQuote">(dhotakāti bhagavā)</span><br>
Uddhaṃ adho tiriyañcāpi majjhe;<br>
Etaṃ viditvā saṅgoti loke,<br>
Bhavābhavāya mākāsi taṇhan”ti.</p>
</blockquote>
<p><a class="sc" id="366"></a><a class="ms" id="p_27Ne_976"></a>Idaṃ ñeyyaṃ.</p>
<p><a class="sc" id="367"></a> <a class="ms" id="p_27Ne_977"></a>“Catunnaṃ, bhikkhave, ariyasaccānaṃ ananubodhā appaṭivedhā evamidaṃ dīghamaddhānaṃ sandhāvitaṃ saṃsaritaṃ mamañceva tumhākañca … pe … tayidaṃ, bhikkhave, dukkhaṃ ariyasaccaṃ anubuddhaṃ paṭividdhaṃ, <span class="var" title="dukkhasamudayo (bj, pts1, mr)" id="note439">duk­kha­sa­muda­yaṃ</span> ariyasaccaṃ anubuddhaṃ paṭividdhaṃ, <span class="var" title="dukkhanirodho (bj, pts1, mr)" id="note440">dukkhanirodhaṃ</span> ariyasaccaṃ anubuddhaṃ paṭividdhaṃ, duk­kha­nirodha­gāminī paṭipadā ariyasaccaṃ anubuddhaṃ paṭividdhaṃ. Ucchinnā bhavataṇhā, khīṇā bhavanetti, natthi dāni punabbhavo”ti. Idamavoca bhagavā. Idaṃ vatvāna sugato athāparaṃ etadavoca satthā—</p>
<blockquote class="gatha">
<p><a class="sc" id="368"></a> <a class="ms" id="p_27Ne_978"></a>“Catunnaṃ ariyasaccānaṃ,<br>
Yathābhūtaṃ adassanā;<br>
<span class="var" title="saṃsaritaṃ (si, mr)" id="note442">Saṃsitaṃ</span> dīghamaddhānaṃ,<br>
Tāsu tāsveva jātisu.</p>
<p><a class="sc" id="369"></a><a class="ms" id="p_27Ne_979"></a>Tāni etāni diṭṭhāni,<br>
bhavanetti samūhatā;<br>
Ucchinnaṃ mūlaṃ dukkhassa,<br>
natthi dāni punabbhavo”ti.</p>
</blockquote>
<p><a class="sc" id="370"></a><a class="pts" id="pts167"></a><a class="ms" id="p_27Ne_980"></a>Idaṃ ñeyyaṃ. (5)</p>
<p><a class="sc" id="371"></a><a class="ms" id="p_27Ne_981"></a>Tattha katamaṃ ñāṇañca ñeyyañca? Rūpaṃ aniccaṃ, vedanā aniccā, saññā aniccā, saṅkhārā aniccā, viññāṇaṃ aniccanti. Idaṃ ñeyyaṃ.</p>
<p><a class="sc" id="372"></a><a class="ms" id="p_27Ne_982"></a>Evaṃ jānaṃ evaṃ passaṃ ariyasāvako “rūpaṃ aniccan”ti passati, “vedanā aniccā”ti passati, “saññaṃ … saṅkhāre … viññāṇaṃ aniccan”ti passatīti. Idaṃ ñāṇaṃ.</p>
<p><a class="sc" id="373"></a><a class="ms" id="p_27Ne_983"></a>So parimuccati rūpena, parimuccati vedanāya, parimuccati saññāya, parimuccati saṅkhārehi, parimuccati viññāṇamhā, parimuccati dukkhasmāti vadāmīti. Idaṃ ñāṇañca ñeyyañca.</p>
<p><a class="sc" id="374"></a><a class="ms" id="p_27Ne_984"></a>“Sabbe saṅkhārā aniccā”ti idaṃ ñeyyaṃ. “Yadā paññāya passatī”ti idaṃ ñāṇaṃ. “Atha nibbindati dukkhe esa maggo visuddhiyā”ti idaṃ ñāṇañca ñeyyañca.</p>
<p><a class="sc" id="375"></a><a class="ms" id="p_27Ne_985"></a>“Sabbe saṅkhārā dukkhā”ti idaṃ ñeyyaṃ. “Yadā paññāya passatī”ti idaṃ ñāṇaṃ. “Atha nibbindati dukkhe esa maggo visuddhiyā”ti idaṃ ñāṇañca ñeyyañca.</p>
<p><a class="sc" id="376"></a><a class="ms" id="p_27Ne_986"></a>“Sabbe dhammā anattā”ti idaṃ ñeyyaṃ. “Yadā paññāya passatī”ti idaṃ ñāṇaṃ. “Atha nibbindati dukkhe esa maggo visuddhiyā”ti idaṃ ñāṇañca ñeyyañca.</p>
<p><a class="sc" id="377"></a> <a class="pts" id="pts168"></a><a class="ms" id="p_27Ne_987"></a>“Ye hi keci, soṇa, samaṇā vā brāhmaṇā vā aniccena rūpena dukkhena vipari­ṇāma­dham­mena ‘seyyohamasmī’ti vā samanupassanti, ‘sadisohamasmī’ti vā samanupassanti, ‘hīnohamasmī’ti vā samanupassanti. Kimaññatra yathābhūtassa adassanā. Aniccāya vedanāya … pe … aniccāya saññāya … aniccehi saṅkhārehi … aniccena viññāṇena dukkhena vipari­ṇāma­dham­mena ‘seyyohamasmī’ti vā samanupassanti, ‘sadisohamasmī’ti vā samanupassanti, ‘hīnohamasmī’ti vā samanupassanti, kimaññatra yathābhūtassa adassanā”ti. Idaṃ ñeyyaṃ.</p>
<p><a class="sc" id="378"></a><a class="ms" id="p_27Ne_988"></a>“Ye ca kho keci, soṇa, samaṇā vā brāhmaṇā vā aniccena rūpena dukkhena vipari­ṇāma­dham­mena ‘seyyohamasmī’tipi na samanupassanti, ‘sadisohamasmī’tipi na samanupassanti, ‘hīnohamasmī’tipi na samanupassanti, kimaññatra yathābhūtassa dassanā. Aniccāya vedanāya … pe … aniccāya saññāya … aniccehi saṅkhārehi … aniccena viññāṇena dukkhena vipari­ṇāma­dham­mena ‘seyyohamasmī’tipi na samanupassanti, ‘sadisohamasmī’tipi na samanupassanti, ‘hīnohamasmī’tipi na samanupassanti, kimaññatra yathābhūtassa dassanā”ti. Idaṃ ñāṇaṃ.</p>
<p><a class="sc" id="379"></a><a class="ms" id="p_27Ne_989"></a>Idaṃ ñāṇañca ñeyyañca. (6)</p>
<p><a class="sc" id="380"></a><a class="ms" id="p_27Ne_990"></a>Tattha katamaṃ dassanaṃ?</p>
<blockquote class="gatha">
<p><a class="sc" id="381"></a> <a class="ms" id="p_27Ne_991"></a><a class="msdiv" id="msdiv115"></a>“Ye ariyasaccāni vibhāvayanti,<br>
Gam­bhī­ra­pañ­ñena sudesitāni;<br>
Kiñcāpi te honti <span class="var" title="bhusappamattā (bj)" id="note445">bhusaṃ pamattā</span>,<br>
Na te bhavaṃ aṭṭha­ma­mādiyantī”ti.</p>
</blockquote>
<p><a class="sc" id="382"></a><a class="ms" id="p_27Ne_992"></a>Idaṃ dassanaṃ.</p>
<blockquote class="gatha">
<p><a class="sc" id="383"></a> <a class="pts" id="pts169"></a><a class="ms" id="p_27Ne_993"></a>“Yathindakhīlo pathavissito siyā,<br>
Catubbhi vātehi asampakampiyo;<br>
Tathūpamaṃ sappurisaṃ vadāmi,<br>
Yo ariyasaccāni avecca passatī”ti.</p>
</blockquote>
<p><a class="sc" id="384"></a><a class="ms" id="p_27Ne_994"></a>Idaṃ dassanaṃ.</p>
<p><a class="sc" id="385"></a><a class="ms" id="p_27Ne_995"></a>“Catūhi, bhikkhave, sotā­patti­yaṅ­gehi samannāgato ariyasāvako ākaṅkhamāno attanāva attānaṃ byākareyya ‘khīṇanirayomhi, khīṇa­ti­racchā­na­yoni, khīṇa­petti­visayo, khīṇā­pāya­dugga­ti­vini­pāto, sotā­panno­hamasmi avini­pāta­dhammo niyato sam­bodhi­parā­yaṇo, <span class="var" title="sattak­khat­tu­paramo (si)" id="note447">sattak­khat­tu­paramaṃ</span> deve ca manusse ca sandhāvitvā saṃsaritvā dukkhassantaṃ karissāmī’ti. Katamehi catūhi? Idha, bhikkhave, ariyasāvakassa tathāgate saddhā niviṭṭhā patiṭṭhitā virūḷhā mūlajātā asaṃhāriyā samaṇena vā brāhmaṇena vā devena vā mārena vā brahmunā vā kenaci vā lokasmiṃ saha dhammena, dhamme kho pana niṭṭhaṃ gato hoti, svākkhāto bhagavatā dhammo sandiṭṭhiko akāliko ehipassiko opaneyyiko paccattaṃ veditabbo viññūhi, yadidaṃ madanimmadano … pe … nirodho nibbānaṃ, saha dhammiyā kho panassa honti iṭṭhā kantā piyā manāpā gihī ceva pabbajitā ca. Ariyakantehi kho pana sīlehi samannāgato hoti akhaṇḍehi acchiddehi asabalehi akammāsehi bhujissehi viññup­pasaṭ­ṭhehi aparāmaṭṭhehi samā­dhi­saṃ­vatta­ni­kehi. Imehi kho, bhikkhave, catūhi sotā­patti­yaṅ­gehi samannāgato ariyasāvako ākaṅkhamāno attanāva attānaṃ byākareyya ‘khīṇanirayomhi, khīṇa­ti­racchā­na­yoni, khīṇa­petti­visayo, khīṇā­pāya­dugga­ti­vini­pāto, sotā­panno­hamasmi avini­pāta­dhammo niyato sam­bodhi­parā­yaṇo, sattak­khat­tu­paramaṃ deve ca manusse ca sandhāvitvā saṃsaritvā dukkhassantaṃ karissāmī’”ti.</p>
<p><a class="sc" id="386"></a><a class="pts" id="pts170"></a><a class="ms" id="p_27Ne_996"></a>Idaṃ dassanaṃ.</p>
<p><a class="sc" id="387"></a><a class="ms" id="p_27Ne_997"></a>Tattha katamā bhāvanā?</p>
<blockquote class="gatha">
<p><a class="sc" id="388"></a> <a class="ms" id="p_27Ne_998"></a>“Yassindriyāni <span class="var" title="subhāvitāni (bj, pts1, mr)" id="note449">bhāvitāni</span>,<br>
Ajjhattaṃ bahiddhā ca sabbaloke;<br>
Nibbijjha imaṃ parañca lokaṃ,<br>
Kālaṃ kaṅkhati bhāvito sa danto”ti.</p>
</blockquote>
<p><a class="sc" id="389"></a><a class="ms" id="p_27Ne_999"></a>Ayaṃ bhāvanā.</p>
<p><a class="sc" id="390"></a> <a class="ms" id="p_27Ne_1000"></a>“Cattārimāni, bhikkhave, dhammapadāni. Katamāni cattāri? Anabhijjhā dhammapadaṃ, abyāpādo dhammapadaṃ, sammāsati dhammapadaṃ, sammāsamādhi dhammapadaṃ, imāni kho, bhikkhave, cattāri dhammapadānī”ti. Ayaṃ bhāvanā. (7)</p>
<p><a class="sc" id="391"></a><a class="ms" id="p_27Ne_1001"></a>Tattha katamaṃ dassanañca bhāvanā ca? “Pañca chinde pañca jahe”ti idaṃ dassanaṃ. “ Pañca cuttari bhāvaye. Pañca saṅgātigo bhikkhu, oghatiṇṇoti vuccatī”ti ayaṃ bhāvanā. Idaṃ dassanañca bhāvanā ca.</p>
<p><a class="sc" id="392"></a><a class="pts" id="pts171"></a><a class="ms" id="p_27Ne_1002"></a><span class="var" title=" 14S5:1065" id="note452">“Tīṇimāni, bhikkhave, indriyāni. Katamāni tīṇi, anaññātañ­ñassā­mī­tindriyaṃ aññindriyaṃ aññātā­vin­dri­yaṃ</span>. Katamañca, bhikkhave, anaññātañ­ñassā­mī­tindriyaṃ? Idha, bhikkhave, bhikkhu ana­bhisa­metassa dukkhassa ariyasaccassa abhisamayāya chandaṃ janeti vāyamati vīriyaṃ ārabhati cittaṃ paggaṇhāti padahati, ana­bhisa­metassa duk­kha­sa­muda­yassa ariyasaccassa … pe … duk­kha­nirodhassa … pe … duk­kha­nirodha­gāminiyā paṭipadāya ariyasaccassa abhisamayāya chandaṃ janeti vāyamati vīriyaṃ ārabhati cittaṃ paggaṇhāti padahati. Idaṃ, bhikkhave, anaññātañ­ñassā­mī­tindriyan”ti. Idaṃ dassanaṃ.</p>
<p><a class="sc" id="393"></a><a class="ms" id="p_27Ne_1003"></a>“Katamañca, bhikkhave, aññindriyaṃ? Idha, bhikkhave, bhikkhu ‘idaṃ dukkhan’ti yathābhūtaṃ pajānāti, ‘ayaṃ dukkhasamudayo’ti yathābhūtaṃ pajānāti, ‘ayaṃ dukkhanirodho’ti … pe … ‘ayaṃ duk­kha­nirodha­gāminī paṭipadā’ti yathābhūtaṃ pajānāti. Idaṃ, bhikkhave, aññindriyaṃ.</p>
<p><a class="sc" id="394"></a><a class="ms" id="p_27Ne_1004"></a>Katamañca, bhikkhave, aññātā­vin­dri­yaṃ? Idha, bhikkhave, bhikkhu āsavānaṃ khayā anāsavaṃ cetovimuttiṃ paññāvimuttiṃ diṭṭheva dhamme sayaṃ abhiññā sacchikatvā upasampajja viharati, khīṇā jāti, vusitaṃ brahmacariyaṃ, kataṃ karaṇīyaṃ, nāparaṃ itthattāyāti pajānāti. Idaṃ, bhikkhave, aññātā­vin­dri­yan”ti. Ayaṃ bhāvanā.</p>
<p><a class="sc" id="395"></a><a class="ms" id="p_27Ne_1005"></a>Idaṃ dassanañca bhāvanā ca. (8)</p>
<p><a class="sc" id="396"></a><a class="ms" id="p_27Ne_1006"></a><a class="msdiv" id="msdiv116"></a>Tattha katamaṃ sakavacanaṃ?</p>
<blockquote class="gatha">
<p><a class="sc" id="397"></a> <a class="ms" id="p_27Ne_1007"></a>“Sabbapāpassa akaraṇaṃ,<br>
kusalassa upasampadā;<br>
Sacitta­pari­yo­dāpa­naṃ,<br>
etaṃ buddhāna sāsanan”ti.</p>
</blockquote>
<p><a class="sc" id="398"></a><a class="ms" id="p_27Ne_1008"></a>Idaṃ sakavacanaṃ.</p>
<p><a class="sc" id="399"></a> <a class="ms" id="p_27Ne_1009"></a>“Tīṇimāni, bhikkhave, bālassa bālalakkhaṇāni bālanimittāni bālāpadānāni, yehi bālaṃ bāloti pare sañjānanti. Katamāni tīṇi? Bālo, bhikkhave, duc­cinti­ta­cintī ca hoti, dub­bhāsi­ta­bhāsī ca hoti, <span class="var" title="duk­katakam­ma­kārī (bj)" id="note456">duk­kaṭakam­ma­kārī</span> ca hoti. Imāni kho, bhikkhave, tīṇi bālassa bālalakkhaṇāni bālanimittāni bālāpadānāni.</p>
<p><a class="sc" id="400"></a> <a class="pts" id="pts172"></a><a class="ms" id="p_27Ne_1010"></a>Tīṇimāni, bhikkhave, paṇḍitassa ­paṇ­ḍita­lak­kha­ṇāni ­paṇ­ḍita­nimittāni paṇḍi­tāpadā­nāni, yehi paṇḍitaṃ paṇḍitoti pare sañjānanti. Katamāni tīṇi? Paṇḍito, bhikkhave, sucintitacintī ca hoti, subhāsitabhāsī ca hoti, sukatakam­ma­kārī ca hoti. Imāni kho, bhikkhave, tīṇi paṇḍitassa ­paṇ­ḍita­lak­kha­ṇāni ­paṇ­ḍita­nimittāni paṇḍi­tāpadā­nānī”ti.</p>
<p><a class="sc" id="401"></a><a class="ms" id="p_27Ne_1011"></a>Idaṃ sakavacanaṃ.</p>
<p><a class="sc" id="402"></a><a class="ms" id="p_27Ne_1012"></a>Tattha katamaṃ paravacanaṃ?</p>
<blockquote class="gatha">
<p><a class="sc" id="403"></a><a class="ms" id="p_27Ne_1013"></a>“Pathavīsamo natthi vitthato,<br>
Ninno pātālasamo na vijjati;<br>
Merusamo natthi unnato,<br>
Cakka­vatti­sadiso natthi poriso”ti.</p>
</blockquote>
<p><a class="sc" id="404"></a><a class="ms" id="p_27Ne_1014"></a>Idaṃ paravacanaṃ.</p>
<p><a class="sc" id="405"></a> <a class="ms" id="p_27Ne_1015"></a>“‘Hotu, devānaminda, subhāsitena jayoti. Hotu, vepacitti, subhāsitena jayoti. Bhaṇa, vepacitti, gāthan’ti. Atha kho, bhikkhave, vepacitti asurindo imaṃ gāthaṃ abhāsi—</p>
<blockquote class="gatha">
<p><a class="sc" id="406"></a><a class="ms" id="p_27Ne_1016"></a>‘Bhiyyo bālā <span class="var" title="pabhijjeyyuṃ (c1)" id="note459">pakujjheyyuṃ</span>,<br>
no cassa paṭisedhako;<br>
Tasmā bhusena daṇḍena,<br>
dhīro bālaṃ nisedhaye’ti.</p>
</blockquote>
<p><a class="sc" id="407"></a><a class="ms" id="p_27Ne_1017"></a>Bhāsitāya kho pana, bhikkhave, vepacittinā asurindena gāthāya asurā anumodiṃsu, devā tuṇhī ahesuṃ. Atha kho, bhikkhave, vepacitti asurindo sakkaṃ devānamindaṃ etadavoca—‘bhaṇa, devānaminda, gāthan’ti. Evaṃ vutte, bhikkhave, sakko devānamindo imaṃ gāthaṃ abhāsi—</p>
<blockquote class="gatha">
<p><a class="sc" id="408"></a><a class="ms" id="p_27Ne_1018"></a>‘Etadeva ahaṃ maññe,<br>
bālassa paṭisedhanaṃ;<br>
Paraṃ saṅkupitaṃ ñatvā,<br>
yo sato upasammatī’ti.</p>
</blockquote>
<p><a class="sc" id="409"></a><a class="ms" id="p_27Ne_1019"></a>Bhāsitāya kho pana, bhikkhave, sakkena devānamindena gāthāya devā anumodiṃsu, asurā tuṇhī ahesuṃ. Atha kho, bhikkhave, sakko devānamindo vepacittiṃ asurindaṃ etadavoca—‘bhaṇa, vepacitti, gāthan’ti. Evaṃ vutte, bhikkhave, vepacitti asurindo imaṃ gāthaṃ abhāsi—</p>
<blockquote class="gatha">
<p><a class="sc" id="410"></a><a class="pts" id="pts173"></a><a class="ms" id="p_27Ne_1020"></a>‘Etadeva titikkhāya,<br>
vajjaṃ passāmi vāsava;<br>
Yadā naṃ <span class="var" title="maññatī (bj)" id="note460">maññati</span> bālo,<br>
bhayā myāyaṃ titikkhati;<br>
Ajjhāruhati dummedho,<br>
gova bhiyyo palāyinan’ti.</p>
</blockquote>
<p><a class="sc" id="411"></a><a class="ms" id="p_27Ne_1021"></a>Bhāsitāya kho pana, bhikkhave, vepacittinā asurindena gāthāya asurā anumodiṃsu, devā tuṇhī ahesuṃ. Atha kho vepacitti asurindo sakkaṃ devānamindaṃ etadavoca— ‘bhaṇa, devānaminda, gāthan’ti. Evaṃ vutte, bhikkhave, sakko devānamindo imā gāthāyo abhāsi—</p>
<blockquote class="gatha">
<p><a class="sc" id="412"></a><a class="ms" id="p_27Ne_1022"></a>‘Kāmaṃ maññatu vā mā vā,<br>
bhayā myāyaṃ titikkhati;<br>
Sadatthaparamā atthā,<br>
khantyā bhiyyo na vijjati.</p>
<p><a class="sc" id="413"></a><a class="ms" id="p_27Ne_1023"></a>Yo have balavā santo,<br>
dubbalassa titikkhati;<br>
Tamāhu paramaṃ khantiṃ,<br>
niccaṃ khamati dubbalo.</p>
<p><a class="sc" id="414"></a><a class="ms" id="p_27Ne_1024"></a>Abalaṃ taṃ balaṃ āhu,<br>
yassa bālabalaṃ balaṃ;<br>
Balassa dhammaguttassa,<br>
paṭivattā na vijjati.</p>
<p><a class="sc" id="415"></a><a class="ms" id="p_27Ne_1025"></a>Tasseva tena pāpiyo,<br>
yo kuddhaṃ paṭikujjhati;<br>
Kuddhaṃ appa­ṭikuj­jhanto,<br>
saṅgāmaṃ jeti dujjayaṃ.</p>
<p><a class="sc" id="416"></a><a class="ms" id="p_27Ne_1026"></a>Ubhinnamatthaṃ carati,<br>
attano ca parassa ca;<br>
Paraṃ saṅkupitaṃ ñatvā,<br>
yo sato upasammati.</p>
<p><a class="sc" id="417"></a><a class="ms" id="p_27Ne_1027"></a>Ubhinnaṃ tikicchantānaṃ,<br>
attano ca parassa ca;<br>
Janā maññanti bāloti,<br>
ye dhammassa akovidā’ti.</p>
</blockquote>
<p><a class="sc" id="418"></a><a class="ms" id="p_27Ne_1028"></a>Bhāsitāsu kho pana, bhikkhave, sakkena devānamindena gāthāsu devā anumodiṃsu, asurā tuṇhī ahesun”ti. Idaṃ paravacanaṃ. (9)</p>
<p><a class="sc" id="419"></a><a class="ms" id="p_27Ne_1029"></a><a class="msdiv" id="msdiv117"></a>Tattha katamaṃ sakavacanañca paravacanañca?</p>
<p><a class="sc" id="420"></a><a class="pts" id="pts174"></a><a class="ms" id="p_27Ne_1030"></a>Yañca pattaṃ yañca pattabbaṃ ubhayametaṃ rajānukiṇṇaṃ ātu­rassā­nu­sikkhato. Ye ca sikkhāsārā sīlaṃ vataṃ jīvitaṃ brahmacariyaṃ upaṭṭhānasārā, ayameko anto. Ye ca evaṃvādino evaṃdiṭṭhino “natthi kāmesu doso”ti, ayaṃ dutiyo anto. Iccete ubho antā kaṭasivaḍḍhanā kaṭasiyo diṭṭhiṃ vaḍḍhenti. Ete ubho ante anabhiññāya olīyanti eke atidhāvanti eketi. Idaṃ paravacanaṃ.</p>
<p><a class="sc" id="421"></a><a class="ms" id="p_27Ne_1031"></a>Ye ca kho te ubho ante abhiññāya tatra ca na ahesuṃ, tena ca amaññiṃsu, vaṭṭaṃ tesaṃ natthi paññāpanāyāti. Idaṃ sakavacanaṃ. Ayaṃ udāno sakavacanañca paravacanañca.</p>
<p><a class="sc" id="422"></a> <a class="ms" id="p_27Ne_1032"></a>Rājā <span class="var" title="pasenadī (pts1) | passenadi (mr)" id="note462">pasenadi</span> kosalo bhagavantaṃ etadavoca—idha mayhaṃ, bhante, rahogatassa paṭisallīnassa evaṃ cetaso parivitakko udapādi “kesaṃ nu kho piyo attā, kesaṃ appiyo attā”ti. Tassa mayhaṃ, bhante, etadahosi—“ye ca kho keci kāyena duccaritaṃ caranti, vācāya duccaritaṃ caranti, manasā duccaritaṃ caranti, tesaṃ appiyo attā. Kiñcāpi te evaṃ vadeyyuṃ ‘piyo no attā’ti, atha kho tesaṃ appiyo attā. Taṃ kissa hetu? Yaṃ hi appiyo appiyassa kareyya, taṃ te attanāva attano karonti, tasmā tesaṃ appiyo attā. Ye ca kho keci kāyena sucaritaṃ caranti, vācāya sucaritaṃ caranti, manasā sucaritaṃ caranti, tesaṃ piyo attā. Kiñcāpi te evaṃ vadeyyuṃ ‘appiyo no attā’ti, atha kho tesaṃ piyo attā. Taṃ kissa hetu? Yaṃ hi piyo piyassa kareyya. Taṃ te attanāva attano karonti. Tasmā tesaṃ piyo attā”ti.</p>
<p><a class="sc" id="423"></a><a class="pts" id="pts175"></a><a class="ms" id="p_27Ne_1033"></a>“Evametaṃ, mahārāja, evametaṃ, mahārāja, ye hi keci, mahārāja, kāyena duccaritaṃ caranti, vācāya duccaritaṃ caranti, manasā duccaritaṃ caranti tasmā tesaṃ appiyo attā. Kiñcāpi te evaṃ vadeyyuṃ ‘piyo no attā’ti, atha kho tesaṃ appiyo attā. Taṃ kissa hetu? Yaṃ hi, mahārāja, appiyo appiyassa kareyya, taṃ te attanāva attano karonti, tasmā tesaṃ appiyo attā. Ye ca kho keci mahārāja kāyena sucaritaṃ caranti, vācāya sucaritaṃ caranti, manasā sucaritaṃ caranti, tesaṃ piyo attā. Kiñcāpi te evaṃ vadeyyuṃ ‘appiyo no attā’ti, atha kho tesaṃ piyo attā. Taṃ kissa hetu? Yaṃ hi, mahārāja, piyo piyassa kareyya, taṃ te attanāva attano karonti, tasmā tesaṃ piyo attāti. Idamavoca bhagavā … pe … satthā—</p>
<blockquote class="gatha">
<p><a class="sc" id="424"></a><a class="ms" id="p_27Ne_1034"></a>“Attānañce piyaṃ jaññā,<br>
na naṃ pāpena saṃyuje;<br>
Na hi taṃ sulabhaṃ hoti,<br>
sukhaṃ dukkaṭakārinā.</p>
<p><a class="sc" id="425"></a> <a class="ms" id="p_27Ne_1035"></a><span class="var" title="mara­ṇe­nā­bhi­bhū­tassa (mr)" id="note464">Anta­ke­nādhipan­nassa</span>,<br>
jahato mānusaṃ bhavaṃ;<br>
Kiṃ hi tassa sakaṃ hoti,<br>
kiñca ādāya gacchati;<br>
Kiñcassa anugaṃ hoti,<br>
chāyāva anapāyinī.</p>
<p><a class="sc" id="426"></a><a class="ms" id="p_27Ne_1036"></a>Ubho puññañca pāpañca,<br>
yaṃ macco kurute idha;<br>
Tañhi tassa sakaṃ hoti,<br>
taṃva ādāya gacchati;<br>
Taṃvassa anugaṃ hoti,<br>
chāyāva anapāyinī.</p>
<p><a class="sc" id="427"></a><a class="ms" id="p_27Ne_1037"></a>Tasmā kareyya kalyāṇaṃ,<br>
nicayaṃ samparāyikaṃ;<br>
Puññāni paralokasmiṃ,<br>
patiṭṭhā honti pāṇinan”ti.</p>
</blockquote>
<p><a class="sc" id="428"></a><a class="ms" id="p_27Ne_1038"></a>Idaṃ suttaṃ paravacanaṃ. Anugīti sakavacanaṃ. Idaṃ sakavacanañca paravacanañca. (10)</p>
<p><a class="sc" id="429"></a><a class="ms" id="p_27Ne_1039"></a><a class="msdiv" id="msdiv118"></a>Tattha katamaṃ visajjanīyaṃ?</p>
<p><a class="sc" id="430"></a><a class="ms" id="p_27Ne_1040"></a>Pañhe pucchite idaṃ abhiññeyyaṃ, idaṃ pariññeyyaṃ, idaṃ pahātabbaṃ, idaṃ bhāvetabbaṃ, idaṃ sacchikātabbaṃ, ime dhammā evaṃgahitā idaṃ phalaṃ nibbattayanti. Tesaṃ evaṃgahitānaṃ ayamattho iti idaṃ visajjanīyaṃ. “Uḷāro buddho bhagavā”ti buddhauḷārataṃ dhammas­vāk­khā­ta­taṃ saṃ­ghasup­paṭi­pattiñca ekaṃseneva niddise. “Sabbe saṅkhārā aniccā”ti “sabbe saṅkhārā dukkhā”ti “sabbe dhammā anattā”ti ekaṃseneva niddise. Yaṃ vā panaññampi evaṃ jātiyaṃ. Idaṃ visajjanīyaṃ.</p>
<p><a class="sc" id="431"></a><a class="pts" id="pts176"></a><a class="ms" id="p_27Ne_1041"></a>Tattha katamaṃ avisajjanīyaṃ?</p>
<blockquote class="gatha">
<p><a class="sc" id="432"></a> <a class="ms" id="p_27Ne_1042"></a>“Ākaṅkhato te <span class="var" title="nara­dam­masāra­thī (bj)" id="note466">nara­dam­masāra­thi</span>,<br>
Devā manussā manasā vicintitaṃ;<br>
Sabbe na jaññā kasiṇāpi pāṇino,<br>
Santaṃ samādhiṃ araṇaṃ nisevato;<br>
Kintaṃ bhagavā ākaṅkhatī”ti.</p>
</blockquote>
<p><a class="sc" id="433"></a><a class="ms" id="p_27Ne_1043"></a>Idaṃ avisajjanīyaṃ.</p>
<p><a class="sc" id="434"></a><a class="ms" id="p_27Ne_1044"></a>Ettako bhagavā sīlakkhandhe samā­dhik­khan­dhe paññākkhandhe vimut­tik­khan­dhe vimutti­ñāṇadas­sa­nak­khan­dhe iriyāyaṃ pabhāve hitesitāyaṃ karuṇāyaṃ iddhiyanti. Idaṃ avisajjanīyaṃ.</p>
<p><a class="sc" id="435"></a><a class="ms" id="p_27Ne_1045"></a>“Tathāgatassa, bhikkhave, arahato sammā­sambud­dhassa loke uppādā tiṇṇaṃ ratanānaṃ <span class="var" title="uppādā (pts1, c1)" id="note467">uppādo</span> ­buddha­ra­tanassa dhamma­rata­nassa saṃgha­ratanassa”. Kiṃpamāṇāni tīṇi ratanānīti? Idaṃ avisajjanīyaṃ.</p>
<p><a class="sc" id="436"></a><a class="ms" id="p_27Ne_1046"></a>Buddhavisayo avisajjanīyo. ­Pugga­la­paro­parañ­ñutā avisajjanīyā. “Pubbā, bhikkhave, koṭi na paññāyati avijjā­nīvara­ṇā­naṃ sattānaṃ taṇhā­saṃ­yoja­nā­naṃ sakiṃ nirayaṃ sakiṃ tiracchā­na­yoniṃ sakiṃ pettivisayaṃ sakiṃ asurayoniṃ sakiṃ deve sakiṃ manusse sandhāvitaṃ saṃsaritaṃ”. Katamā pubbā koṭīti avisajjanīyaṃ. Na paññāyatīti sāvakānaṃ ñāṇavekallena. Duvidhā buddhānaṃ bhagavantānaṃ desanā attūpanāyikā ca parūpanāyikā ca. Na paññāyatīti parūpanāyikā. Natthi buddhānaṃ bhagavantānaṃ <span class="var" title="appajānanāti (bj)" id="note468">avijānanāti</span> attūpanāyikā. Yathā bhagavā kokālikaṃ bhikkhuṃ ārabbha aññataraṃ bhikkhuṃ evamāha—</p>
<p><a class="sc" id="437"></a> <a class="pts" id="pts177"></a><a class="ms" id="p_27Ne_1047"></a>“Seyyathāpi, bhikkhu, vīsatikhāriko kosalako tilavāho … pe … na tveva eko abbudo nirayo. Seyyathāpi, bhikkhu, vīsati abbudā nirayā, evameko <span class="var" title="nirab­buda­nirayo (^sn6.10#1 [10. Kokālikasutta])" id="note470">nirabbudo nirayo</span>. Seyyathāpi, bhikkhu, vīsati nirabbudā nirayā, evameko ababo nirayo. Seyyathāpi, bhikkhu, vīsati ababā nirayā, evameko aṭaṭo nirayo. Seyyathāpi, bhikkhu, vīsati aṭaṭā nirayā, evameko ahaho nirayo. Seyyathāpi, bhikkhu, vīsati ahahā nirayā, evameko kumudo nirayo. Seyyathāpi, bhikkhu, vīsati kumudā nirayā, evameko sogandhiko nirayo. Seyyathāpi, bhikkhu, vīsati sogandhikā nirayā, evameko <span class="var" title="uppalanirayo (^sn6.10#1 [10. Kokālikasutta])" id="note471">uppalako nirayo</span>. Seyyathāpi, bhikkhu, vīsati uppalakā nirayā, evameko puṇḍarīko nirayo. Seyyathāpi, bhikkhu, vīsati puṇḍarīkā nirayā, evameko padumo nirayo. Padume pana, bhikkhu, niraye kokāliko bhikkhu upapanno sāri­putta­mog­gallā­nesu cittaṃ āghātetvā”ti. Yaṃ vā pana kiñci bhagavā āha—“ayaṃ appameyyo asaṅkheyyo”ti. Sabbaṃ taṃ avisajjanīyaṃ. Idaṃ avisajjanīyaṃ. (11)</p>
<p><a class="sc" id="438"></a><a class="ms" id="p_27Ne_1048"></a><a class="msdiv" id="msdiv119"></a>Tattha katamaṃ visajjanīyañca avisaj­janīyañca, yadā so upako ājīvako bhagavantaṃ āha—“kuhiṃ, āvuso gotama, gamissasī”ti. Bhagavā āha—</p>
<blockquote class="gatha">
<p><a class="sc" id="439"></a><a class="ms" id="p_27Ne_1049"></a>“Bārāṇasiṃ gamissāmi,<br>
ahaṃ taṃ amatadundubhiṃ;<br>
Dhammacakkaṃ pavattetuṃ,<br>
loke appaṭivattiyan”ti.</p>
</blockquote>
<p><a class="sc" id="440"></a><a class="ms" id="p_27Ne_1050"></a>Upako ājīvako āha—“‘jino’ti kho āvuso, bho gotama, paṭijānāsī”ti. Bhagavā āha—</p>
<blockquote class="gatha">
<p><a class="sc" id="441"></a> <a class="ms" id="p_27Ne_1051"></a>“Mādisā ve <span class="var" title="jinā ve mādisā (si, pts1, mr)" id="note473">jinā</span> honti,<br>
ye pattā āsavakkhayaṃ;<br>
Jitā me pāpakā dhammā,<br>
tasmāhaṃ upakā jino”ti.</p>
</blockquote>
<p><a class="sc" id="442"></a><a class="pts" id="pts178"></a><a class="ms" id="p_27Ne_1052"></a>Kathaṃ jino kena jinoti visajjanīyaṃ. Katamo jinoti avisajjanīyaṃ. Katamo āsavakkhayo, rāgakkhayo dosakkhayo mohakkhayoti visajjanīyaṃ. Kittako āsavakkhayoti avisajjanīyaṃ. Idaṃ visajjanīyañca avisaj­janīyañca.</p>
<p><a class="sc" id="443"></a><a class="ms" id="p_27Ne_1053"></a>Atthi tathāgatoti visajjanīyaṃ. Atthi rūpanti visajjanīyaṃ. Rūpaṃ tathāgatoti avisajjanīyaṃ. Rūpavā tathāgatoti avisajjanīyaṃ. Rūpe tathāgatoti avisajjanīyaṃ. Tathāgate rūpanti avisajjanīyaṃ. Evaṃ atthi vedanā … pe … saññā … saṅkhārā … atthi viññāṇanti visajjanīyaṃ. Viññāṇaṃ tathāgatoti avisajjanīyaṃ. Viññāṇavā tathāgatoti avisajjanīyaṃ. Viññāṇe tathāgatoti avisajjanīyaṃ. Tathāgate viññāṇanti avisajjanīyaṃ. Aññatra rūpena tathāgatoti avisajjanīyaṃ. Aññatra vedanāya … pe … saññāya … saṅkhārehi … viññāṇena tathāgatoti avisajjanīyaṃ. Ayaṃ so tathāgato arūpako … avedanako … asaññako … asaṅkhārako … aviññāṇakoti avisajjanīyaṃ. Idaṃ visajjanīyañca avisaj­janīyañca.</p>
<p><a class="sc" id="444"></a><a class="ms" id="p_27Ne_1054"></a>Passati bhagavā dibbena cakkhunā visuddhena atik­kanta­mānusa­kena satte cavamāne upapajjamāne evaṃ sabbaṃ … pe … yathākammūpage satte pajānātīti visajjanīyaṃ. Katame sattā, katamo tathāgatoti avisajjanīyaṃ. Idaṃ visajjanīyañca avisaj­janīyañca.</p>
<p><a class="sc" id="445"></a><a class="ms" id="p_27Ne_1055"></a>Atthi tathāgatoti visajjanīyaṃ. Atthi tathāgato paraṃ maraṇāti avisajjanīyaṃ. Idaṃ visajjanīyañca avisaj­janīyañca. (12)</p>
<p><a class="sc" id="446"></a><a class="ms" id="p_27Ne_1056"></a><a class="msdiv" id="msdiv120"></a>Tattha katamaṃ kammaṃ?</p>
<blockquote class="gatha">
<p><a class="sc" id="447"></a> <a class="ms" id="p_27Ne_1057"></a>“Anta­ke­nādhipan­nassa,<br>
jahato mānusaṃ bhavaṃ;<br>
Kiṃ hi tassa sakaṃ hoti,<br>
kiñca ādāya gacchati;<br>
Kiñcassa anugaṃ hoti,<br>
chāyāva anapāyinī.</p>
<p><a class="sc" id="448"></a><a class="ms" id="p_27Ne_1058"></a>Ubho puññañca pāpañca,<br>
yaṃ macco kurute idha;<br>
Tañhi tassa sakaṃ hoti,<br>
<span class="var" title="taṃ ca (bj) | tañca (pts1, mr)" id="note475">taṃva</span> ādāya gacchati;<br>
Taṃvassa anugaṃ hoti,<br>
chāyāva anapāyinī”ti.</p>
</blockquote>
<p><a class="sc" id="449"></a><a class="ms" id="p_27Ne_1059"></a>Idaṃ kammaṃ.</p>
<p><a class="sc" id="450"></a> <a class="pts" id="pts179"></a><a class="ms" id="p_27Ne_1060"></a>“Puna caparaṃ, bhikkhave, bālaṃ pīṭha­sa­mārūḷ­haṃ vā mañca­sa­mārūḷ­haṃ vā <span class="var" title="chamāya (bj, pts1, mr)" id="note477">chamāyaṃ</span> vā semānaṃ yānissa pubbe pāpakāni kammāni katāni kāyena duccaritāni vācāya duccaritāni manasā duccaritāni, tānissa tamhi samaye olambanti ajjholambanti abhip­palambanti. Seyyathāpi, bhikkhave, mahataṃ pabbatakūṭānaṃ chāyā sāyanhasamayaṃ pathaviyaṃ olambanti ajjholambanti abhip­palambanti. Evameva kho, bhikkhave, bālaṃ pīṭha­sa­mārūḷ­haṃ vā mañca­sa­mārūḷ­haṃ vā chamāyaṃ vā semānaṃ yānissa pubbe pāpakāni kammāni katāni kāyena duccaritāni vācāya duccaritāni manasā duccaritāni, tānissa tamhi samaye olambanti ajjholambanti abhip­palambanti. Tatra, bhikkhave, bālassa evaṃ hoti ‘akataṃ vata me kalyāṇaṃ, akataṃ kusalaṃ, akataṃ bhīruttāṇaṃ. Kataṃ pāpaṃ, kataṃ luddaṃ, kataṃ kibbisaṃ, yāvatā bho akatakal­yāṇā­naṃ akatakusalānaṃ akata­bhīrut­tāṇā­naṃ katapāpānaṃ kataluddānaṃ katakibbisānaṃ gati, taṃ gatiṃ pecca gacchāmī’ti, so socati kilamati paridevati urattāḷiṃ kandati sammohaṃ āpajjatīti.</p>
<p><a class="sc" id="451"></a> <a class="ms" id="p_27Ne_1061"></a>Puna caparaṃ, bhikkhave, paṇḍitaṃ pīṭha­sa­mārūḷ­haṃ vā mañca­sa­mārūḷ­haṃ vā chamāyaṃ vā semānaṃ yānissa pubbe kalyāṇāni kammāni katāni kāyena sucaritāni vācāya sucaritāni manasā sucaritāni, tānissa tamhi samaye olambanti ajjholambanti abhip­palambanti. Seyyathāpi, bhikkhave, mahataṃ pabbatakūṭānaṃ chāyā sāyanhasamayaṃ pathaviyaṃ olambanti ajjholambanti abhip­palambanti. Evameva kho, bhikkhave, paṇḍitaṃ pīṭha­sa­mārūḷ­haṃ vā mañca­sa­mārūḷ­haṃ vā chamāyaṃ vā semānaṃ yānissa pubbe kalyāṇāni kammāni katāni kāyena sucaritāni vācāya sucaritāni manasā sucaritāni, tānissa tamhi samaye olambanti ajjholambanti abhip­palambanti. Tatra, bhikkhave, paṇḍitassa ‘evaṃ hoti akataṃ vata me pāpaṃ, akataṃ luddaṃ, akataṃ kibbisaṃ. Kataṃ kalyāṇaṃ, kataṃ kusalaṃ, kataṃ bhīruttāṇaṃ, yāvatā bho akatapāpānaṃ akataluddānaṃ akata­kibbisā­naṃ katakalyāṇānaṃ katakusalānaṃ kata­bhīrut­tāṇā­naṃ gati, taṃ gatiṃ pecca gacchāmī’ti, so na socati na kilamati na paridevati na urattāḷiṃ kandati na sammohaṃ āpajjati, ‘kataṃ me puññaṃ, akataṃ pāpaṃ, yā bhavissati gati akatapāpassa akataluddassa akata­kibbisassa katapuññassa katakusalassa kata­bhīrut­tāṇassa, taṃ pecca bhave gatiṃ pacca­nubha­vis­sāmī’ti vippaṭisāro na jāyati. Avippaṭisārino kho, bhikkhave, itthiyā vā purisassa vā gihino vā pabbajitassa vā bhaddakaṃ maraṇaṃ bhaddikā kālaṃkiriyāti vadāmī”ti. Idaṃ kammaṃ.</p>
<p><a class="sc" id="452"></a><a class="ms" id="p_27Ne_1062"></a>“Tīṇimāni, bhikkhave, duccaritāni. Katamāni tīṇi, kāyaduccaritaṃ vacīduccaritaṃ manoduccaritaṃ. Imāni kho, bhikkhave, tīṇi duccaritāni. Tīṇimāni, bhikkhave, sucaritāni. Katamāni tīṇi? Kāyasucaritaṃ vacīsucaritaṃ manosucaritaṃ. Imāni kho, bhikkhave, tīṇi sucaritāni”. Idaṃ kammaṃ.</p>
<p><a class="sc" id="453"></a><a class="ms" id="p_27Ne_1063"></a>Tattha katamo vipāko?</p>
<p><a class="sc" id="454"></a> <a class="ms" id="p_27Ne_1064"></a>“Lābhā vo, bhikkhave, suladdhaṃ vo, bhikkhave, khaṇo vo, bhikkhave, paṭiladdho brahma­cari­ya­vāsāya. Diṭṭhā mayā, bhikkhave, cha­phassā­yatanikā nāma nirayā. Tattha yaṃ kiñci cakkhunā rūpaṃ passati aniṭ­ṭha­rūpaṃ­yeva passati, no iṭṭharūpaṃ. Akanta­rūpaṃ­yeva passati, no kantarūpaṃ. Amanā­pa­rūpaṃ­yeva passati, no manāparūpaṃ.</p>
<p><a class="sc" id="455"></a><a class="pts" id="pts181"></a><a class="ms" id="p_27Ne_1065"></a>Yaṃ kiñci sotena saddaṃ suṇāti … pe … ghānena … jivhāya … kāyena … yaṃ kiñci manasā dhammaṃ vijānāti <span class="var" title="aniṭ­ṭha­rūpaṃ­yeva (^sn35.135#1 [135. Khaṇasutta] tathā paresu no iṭṭha­dham­man­tiā­dipa­desupi)" id="note480">aniṭ­ṭha­dhammaṃ­yeva</span> vijānāti, no iṭṭhadhammaṃ. Akan­ta­dham­maṃ­yeva vijānāti, no kantadhammaṃ. Amanā­pa­dhammaṃ­yeva vijānāti, no manāpadhammaṃ. Lābhā vo, bhikkhave, suladdhaṃ vo, bhikkhave, khaṇo vo, bhikkhave, paṭiladdho brahma­cari­ya­vāsāya.</p>
<p><a class="sc" id="456"></a><a class="ms" id="p_27Ne_1066"></a>Diṭṭhā mayā, bhikkhave, cha­phassā­yatanikā nāma saggā. Tattha yaṃ kiñci cakkhunā rūpaṃ passati iṭṭharūpaṃyeva passati, no aniṭṭharūpaṃ. Kantarūpaṃyeva passati, no akantarūpaṃ. Manāpa­rūpaṃ­yeva passati, no amanāparūpaṃ. Yaṃ kiñci sotena saddaṃ suṇāti … pe … ghānena … jivhāya … kāyena … manasā dhammaṃ vijānāti iṭṭha­dham­maṃ­yeva vijānāti, no aniṭṭhadhammaṃ. Kan­ta­dham­maṃ­yeva vijānāti, no akantadhammaṃ. Manā­pa­dham­maṃ­yeva vijānāti, no amanāpadhammaṃ. Lābhā vo, bhikkhave, suladdhaṃ vo, bhikkhave, khaṇo vo, bhikkhave, paṭiladdho brahma­cari­ya­vāsāyā”ti. Ayaṃ vipāko.</p>
<blockquote class="gatha">
<p><a class="sc" id="457"></a> <a class="ms" id="p_27Ne_1067"></a>“Saṭṭhi­vassa­sahas­sāni,<br>
paripuṇṇāni sabbaso;<br>
Niraye <span class="var" title="paccamānassa (mr)" id="note482">paccamānānaṃ</span>,<br>
kadā anto bhavissati.</p>
<p><a class="sc" id="458"></a><a class="ms" id="p_27Ne_1068"></a>Natthi anto kuto anto,<br>
na anto <span class="var" title="pati dissati (bj)" id="note483">paṭidissati</span>;<br>
Tadā hi pakataṃ pāpaṃ,<br>
tuyhaṃ mayhañca mārisā”ti.</p>
</blockquote>
<p><a class="sc" id="459"></a><a class="ms" id="p_27Ne_1069"></a>Ayaṃ vipāko. (13)</p>
<p><a class="sc" id="460"></a><a class="ms" id="p_27Ne_1070"></a><a class="msdiv" id="msdiv121"></a>Tattha katamaṃ kammañca vipāko ca?</p>
<blockquote class="gatha">
<p><a class="sc" id="461"></a><a class="ms" id="p_27Ne_1071"></a>“Adhammacārī hi naro pamatto,<br>
Yahiṃ yahiṃ gacchati duggatiṃ yo;<br>
So naṃ adhammo carito hanāti,<br>
Sayaṃ gahīto yathā kaṇhasappo.</p>
<p><a class="sc" id="462"></a> <a class="ms" id="p_27Ne_1072"></a>Na hi dhammo adhammo ca,<br>
ubho samavipākino;<br>
Adhammo nirayaṃ neti,<br>
dhammo pāpeti suggatin”ti.</p>
</blockquote>
<p><a class="sc" id="463"></a><a class="ms" id="p_27Ne_1073"></a>Idaṃ kammañca vipāko ca.</p>
<p><a class="sc" id="464"></a> <a class="pts" id="pts182"></a><a class="ms" id="p_27Ne_1074"></a>“Mā, bhikkhave, puññānaṃ bhāyittha, sukhassetaṃ, bhikkhave, adhivacanaṃ iṭṭhassa kantassa piyassa manāpassa yadidaṃ puññāni. Abhijānāmi kho panāhaṃ, bhikkhave, dīgharattaṃ katānaṃ <span class="var" title="dīgharattaṃ iṭṭhaṃ (bj, pts1, mr)" id="note486">puññānaṃ iṭṭhaṃ</span> kantaṃ piyaṃ manāpaṃ vipākaṃ paccanubhūtaṃ, satta vassāni mettacittaṃ bhāvetvā satta saṃ­vaṭṭa­vi­vaṭṭa­kappe <span class="var" title="na yimaṃ (^it22#1 [Mettasutta])" id="note487">na imaṃ</span> lokaṃ punarāgamāsiṃ. Saṃvaṭṭamāne <span class="var" title="sudaṃ (bj)" id="note488">sudāhaṃ</span>, bhikkhave, kappe ābhassarūpago homi. Vivaṭṭamāne kappe suññaṃ brahmavimānaṃ upapajjāmi. Tatra <span class="var" title="sudaṃ (bj)" id="note489">sudāhaṃ</span>, bhikkhave, brahmā homi mahābrahmā abhibhū anabhibhūto aññadatthudaso vasavattī. Chat­tiṃsak­khat­tuṃ kho panāhaṃ, bhikkhave, sakko ahosiṃ devānamindo, ane­kasatak­khat­tuṃ rājā ahosiṃ <span class="var" title="cakkavatti (mr)" id="note490">cakkavattī</span> dhammiko dhammarājā cāturanto vijitāvī jana­padat­thāva­riyap­patto satta­ratana­saman­nā­gato, ko pana vādo padesarajjassa? Tassa mayhaṃ, bhikkhave, etadahosi—‘kissa nu kho me idaṃ kammassa phalaṃ, kissa kammassa vipāko, yenāhaṃ etarahi evaṃmahiddhiko evaṃma­hānu­bhāvo’ti. Tassa mayhaṃ, bhikkhave, etadahosi—‘tiṇṇaṃ kho me idaṃ kammānaṃ phalaṃ, tiṇṇaṃ kammānaṃ vipāko. Yenāhaṃ etarahi evaṃmahiddhiko evaṃma­hānu­bhāvo’ti. Seyyathidaṃ—dānassa damassa saṃyamassā”ti. Tattha yañca dānaṃ yo ca damo yo ca saṃyamo, idaṃ kammaṃ. Yo tappaccayā vipāko paccanubhūto, ayaṃ vipāko. Tathā <span class="var" title="^mn135#1 [Cūḷa­kamma­vibhaṅ­ga­sutta]" id="note491">cūḷa­kamma­vibhaṅgo</span> vattabbo.</p>
<p><a class="sc" id="465"></a><a class="pts" id="pts183"></a><a class="ms" id="p_27Ne_1075"></a>Yaṃ subhassa māṇavassa todeyya­puttassa desitaṃ. Tattha ye dhammā appā­yuka­dīghā­yu­katāya saṃvattanti bahvābādha­ap­pābādha­tāya appesak­kha­ma­hesak­kha­tāya dubbaṇ­ṇa­suvaṇ­ṇa­tāya nīca­kulika­ucca­kuli­katāya appa­bhoga­mahā­bhoga­tāya dup­pañña­paññavan­tatāya ca saṃvattanti, idaṃ kammaṃ. Yā tattha appā­yuka­dīghā­yukatā … pe … dup­pañña­paññavan­tatā, ayaṃ vipāko. Idaṃ kammañca vipāko ca. (14)</p>
<p><a class="sc" id="466"></a><a class="ms" id="p_27Ne_1076"></a><a class="msdiv" id="msdiv122"></a>Tattha katamaṃ kusalaṃ?</p>
<blockquote class="gatha">
<p><a class="sc" id="467"></a> <a class="ms" id="p_27Ne_1077"></a>“Vācānurakkhī manasā susaṃvuto,<br>
Kāyena ca <span class="var" title="akusalaṃ na kayirā (bj, pts1)" id="note493">nākusalaṃ kayirā</span>;<br>
Ete tayo kammapathe visodhaye,<br>
Ārādhaye magga­misip­pa­vedi­tan”ti.</p>
</blockquote>
<p><a class="sc" id="468"></a><a class="ms" id="p_27Ne_1078"></a>Idaṃ kusalaṃ.</p>
<blockquote class="gatha">
<p><a class="sc" id="469"></a> <a class="ms" id="p_27Ne_1079"></a>“Yassa kāyena vācāya,<br>
manasā natthi dukkaṭaṃ;<br>
Saṃvutaṃ tīhi ṭhānehi,<br>
tamahaṃ brūmi brāhmaṇan”ti.</p>
</blockquote>
<p><a class="sc" id="470"></a><a class="ms" id="p_27Ne_1080"></a>Idaṃ kusalaṃ.</p>
<p><a class="sc" id="471"></a> <a class="ms" id="p_27Ne_1081"></a>“Tīṇimāni, bhikkhave, kusalamūlāni. Katamāni tīṇi? Alobho kusalamūlaṃ, adoso kusalamūlaṃ, amoho kusalamūlaṃ. Imāni kho, bhikkhave, tīṇi kusalamūlāni”. Idaṃ kusalaṃ. “ Vijjā, <span class="var" title="vijjā ca kho bhikkhave (^sn45.1#1 [1. Avijjāsutta])" id="note497">bhikkhave</span>, pubbaṅgamā kusalānaṃ dhammānaṃ samāpattiyā <span class="var" title="anvadeva (bj, pts1, mr)" id="note498">anudeva</span> hirī ottappañcā”ti. Idaṃ kusalaṃ.</p>
<p><a class="sc" id="472"></a><a class="ms" id="p_27Ne_1082"></a>Tattha katamaṃ akusalaṃ?</p>
<blockquote class="gatha">
<p><a class="sc" id="473"></a> <a class="ms" id="p_27Ne_1083"></a>“Yassa accan­ta­dussīl­yaṃ,<br>
māluvā sāla­mi­vottha­taṃ;<br>
Karoti so tathattānaṃ,<br>
yathā naṃ icchatī diso”ti.</p>
</blockquote>
<p><a class="sc" id="474"></a><a class="ms" id="p_27Ne_1084"></a>Idaṃ akusalaṃ.</p>
<blockquote class="gatha">
<p><a class="sc" id="475"></a> <a class="ms" id="p_27Ne_1085"></a>“Attanā hi kataṃ pāpaṃ,<br>
Attajaṃ attasambhavaṃ;<br>
Abhimatthati dummedhaṃ,<br>
Vajiraṃ­vas­mamayaṃ maṇin”ti.</p>
</blockquote>
<p><a class="sc" id="476"></a><a class="ms" id="p_27Ne_1086"></a>Idaṃ akusalaṃ.</p>
<blockquote class="gatha">
<p><a class="sc" id="477"></a><a class="pts" id="pts184"></a><a class="ms" id="p_27Ne_1087"></a>“Dasa kammapathe niseviya,<br>
Akusa­lā­kusa­lehi vivajjitā;<br>
Garahā ca bhavanti devate,<br>
Bālamatī nirayesu paccare”ti.</p>
</blockquote>
<p><a class="sc" id="478"></a><a class="ms" id="p_27Ne_1088"></a>Idaṃ akusalaṃ.</p>
<p><a class="sc" id="479"></a> <a class="ms" id="p_27Ne_1089"></a>“Tīṇimāni, bhikkhave, akusalamūlāni, katamāni tīṇi? Lobho akusalamūlaṃ, doso akusalamūlaṃ, moho akusalamūlaṃ. Imāni kho, bhikkhave, tīṇi akusalamūlāni”. Idaṃ akusalaṃ. (15)</p>
<p><a class="sc" id="480"></a><a class="ms" id="p_27Ne_1090"></a>Tattha katamaṃ kusalañca akusalañca?</p>
<blockquote class="gatha">
<p><a class="sc" id="481"></a> <a class="ms" id="p_27Ne_1091"></a>“Yādisaṃ vapate bījaṃ,<br>
tādisaṃ harate phalaṃ;<br>
Kalyāṇakārī kalyāṇaṃ,<br>
pāpakārī ca pāpakan”ti.</p>
</blockquote>
<p><a class="sc" id="482"></a><a class="ms" id="p_27Ne_1092"></a>Tattha yaṃ āha—“kalyāṇakārī kalyāṇan”ti, idaṃ kusalaṃ. Yaṃ āha—“pāpakārī ca pāpakan”ti, idaṃ akusalaṃ. Idaṃ kusalañca akusalañca.</p>
<blockquote class="gatha">
<p><a class="sc" id="483"></a><a class="ms" id="p_27Ne_1093"></a>“Subhena kammena vajanti suggatiṃ,<br>
Apāyabhūmiṃ asubhena kammunā;<br>
Khayā ca kammassa vimuttacetaso,<br>
Nibbanti te joti­rivin­dha­nak­khayā”.</p>
</blockquote>
<p><a class="sc" id="484"></a><a class="ms" id="p_27Ne_1094"></a>Tattha yaṃ āha—“subhena kammena vajanti suggatin”ti, idaṃ kusalaṃ. Yaṃ āha— “apāyabhūmiṃ asubhena kammunā”ti, idaṃ akusalaṃ. Idaṃ kusalañca akusalañca. (16)</p>
<p><a class="sc" id="485"></a><a class="ms" id="p_27Ne_1095"></a><a class="msdiv" id="msdiv123"></a>Tattha katamaṃ anuññātaṃ?</p>
<blockquote class="gatha">
<p><a class="sc" id="486"></a> <a class="ms" id="p_27Ne_1096"></a>“Yathāpi bhamaro pupphaṃ,<br>
<span class="var" title="vaṇṇagandhaṃ aheṭhayaṃ (bj, pts1)" id="note504">Vaṇṇa­gandha­mahe­ṭhayaṃ</span>;<br>
<span class="var" title="paḷeti (mr)" id="note505">Paleti</span> rasamādāya,<br>
Evaṃ gāme munī care”ti.</p>
</blockquote>
<p><a class="sc" id="487"></a><a class="ms" id="p_27Ne_1097"></a>Idaṃ anuññātaṃ.</p>
<p><a class="sc" id="488"></a><a class="pts" id="pts185"></a><a class="ms" id="p_27Ne_1098"></a>“Tīṇimāni, bhikkhave, bhikkhūnaṃ karaṇīyāni. Katamāni tīṇi? Idha, bhikkhave, bhikkhu pāti­mokkha­saṃ­vara­saṃ­vuto viharati ācāra­gocara­sam­panno aṇumattesu vajjesu bhayadassāvī, samādāya sikkhati sikkhāpadesu, kāya­kamma­vacī­kam­mena samannāgato kusalena parisuddhājīvo. Āraddhavīriyo kho pana hoti thāmavā daḷhaparakkamo anikkhit­ta­dhuro akusalānaṃ dhammānaṃ pahānāya kusalānaṃ dhammānaṃ bhāvanāya sacchikiriyāya. Paññavā kho pana hoti uda­yattha­gā­miniyā paññāya samannāgato ariyāya nibbedhikāya sammā duk­khak­kha­ya­gā­miniyā. Imāni kho, bhikkhave, bhikkhūnaṃ tīṇi karaṇīyānī”ti. Idaṃ anuññātaṃ.</p>
<p><a class="sc" id="489"></a> <a class="ms" id="p_27Ne_1099"></a>“<span class="var" title="dasa ime (bj, pts1, mr)" id="note507">Dasayime</span>, bhikkhave, dhammā pabbajitena abhiṇhaṃ pacca­vek­khi­tabbā. Katame dasa? ‘Vevaṇṇiyamhi ajjhupagato’ti pabbajitena abhiṇhaṃ pacca­vek­khi­tab­baṃ … pe … ime kho, bhikkhave, dasa dhammā pabbajitena abhiṇhaṃ pacca­vek­khi­tabbā”ti. Idaṃ anuññātaṃ.</p>
<p><a class="sc" id="490"></a><a class="ms" id="p_27Ne_1100"></a>“Tīṇimāni, bhikkhave, karaṇīyāni. Katamāni tīṇi? Kāyasucaritaṃ vacīsucaritaṃ mano­su­cari­tanti. Imāni kho, bhikkhave, tīṇi karaṇīyānī”ti. Idaṃ anuññātaṃ.</p>
<p><a class="sc" id="491"></a><a class="ms" id="p_27Ne_1101"></a>Tattha katamaṃ paṭikkhittaṃ?</p>
<blockquote class="gatha">
<p><a class="sc" id="492"></a> <a class="ms" id="p_27Ne_1102"></a>“Natthi puttasamaṃ pemaṃ,<br>
Natthi <span class="var" title="goṇasamaṃ (pts1, mr)" id="note509">gosamitaṃ</span> dhanaṃ;<br>
Natthi <span class="var" title="suriyasamā (bj, mr)" id="note510">sūriyasamā</span> ābhā,<br>
Samuddaparamā sarā”ti.</p>
</blockquote>
<p><a class="sc" id="493"></a><a class="ms" id="p_27Ne_1103"></a>Bhagavā āha—</p>
<blockquote class="gatha">
<p><a class="sc" id="494"></a><a class="ms" id="p_27Ne_1104"></a>“Natthi attasamaṃ pemaṃ,<br>
natthi dhaññasamaṃ dhanaṃ;<br>
Natthi paññāsamā ābhā,<br>
vuṭṭhiveparamā sarā”ti.</p>
</blockquote>
<p><a class="sc" id="495"></a><a class="ms" id="p_27Ne_1105"></a>Ettha yaṃ purimakaṃ, idaṃ paṭikkhittaṃ.</p>
<p><a class="sc" id="496"></a><a class="pts" id="pts186"></a><a class="ms" id="p_27Ne_1106"></a>“Tīṇimāni, bhikkhave akaraṇīyāni. Katamāni tīṇi? Kāyaduccaritaṃ vacīduccaritaṃ mano­ducca­ritanti. Imāni kho, bhikkhave, tīṇi akaraṇīyānī”ti. Idaṃ paṭikkhittaṃ. (17)</p>
<p><a class="sc" id="497"></a><a class="ms" id="p_27Ne_1107"></a><a class="msdiv" id="msdiv124"></a>Tattha katamaṃ anuññātañca paṭikkhittañca?</p>
<blockquote class="gatha">
<p><a class="sc" id="498"></a> <a class="ms" id="p_27Ne_1108"></a>“Kiṃsūdha bhītā janatā anekā,<br>
Maggo <span class="var" title="cane­kāyata­nap­pa­vuttā (^sn1.75#1 [75. Bhītāsutta])" id="note512">canekāyatano pavutto</span>;<br>
Pucchāmi taṃ gotama bhūripañña,<br>
Kismiṃ ṭhito paralokaṃ na bhāyeti.</p>
<p><a class="sc" id="499"></a><a class="ms" id="p_27Ne_1109"></a>Vācaṃ manañca paṇidhāya sammā,<br>
Kāyena pāpāni akubbamāno;<br>
Bahvannapānaṃ gharamāvasanto,<br>
Saddho mudū saṃvibhāgī vadaññū;<br>
Etesu dhammesu ṭhito catūsu,<br>
Dhamme ṭhito paralokaṃ na bhāye”ti.</p>
</blockquote>
<p><a class="sc" id="500"></a><a class="ms" id="p_27Ne_1110"></a>Tattha yaṃ āha—“vācaṃ manañca paṇidhāya sammā”ti, idaṃ anuññātaṃ. “Kāyena pāpāni akubbamāno”ti, idaṃ paṭikkhittaṃ. “Bahvannapānaṃ gharamāvasanto, saddho mudū saṃvibhāgī vadaññū. Etesu dhammesu ṭhito catūsu, dhamme ṭhito paralokaṃ na bhāye”ti, idaṃ anuññātaṃ. Idaṃ anuññātañca paṭikkhittañca.</p>
<blockquote class="gatha">
<p><a class="sc" id="501"></a> <a class="ms" id="p_27Ne_1111"></a>“Sabbapāpassa akaraṇaṃ,<br>
kusalassa upasampadā;<br>
Sacitta­pari­yo­dāpa­naṃ,<br>
etaṃ buddhā­na­sāsa­naṃ”.</p>
</blockquote>
<p><a class="sc" id="502"></a><a class="ms" id="p_27Ne_1112"></a>Tattha yaṃ āha—“sabbapāpassa akaraṇan”ti, idaṃ paṭikkhittaṃ, yaṃ āha— “kusalassa upasampadā”ti, idaṃ anuññātaṃ. Idaṃ anuññātañca paṭikkhittañca.</p>
<p><a class="sc" id="503"></a> <a class="pts" id="pts187"></a><a class="ms" id="p_27Ne_1113"></a>“Kāyasamā­cāram­pāhaṃ, devānaminda, duvidhena vadāmi sevitabbampi asevitabbampi. Vacī­samā­cāram­pāhaṃ, devānaminda, duvidhena vadāmi sevitabbampi asevitabbampi. Mano­samā­cāram­pāhaṃ, devānaminda, duvidhena vadāmi … pe … pari­yesanam­pāhaṃ, devānaminda, duvidhena vadāmi sevitabbampi asevitabbampi.</p>
<p><a class="sc" id="504"></a><a class="ms" id="p_27Ne_1114"></a>Kāyasamā­cāram­pāhaṃ, devānaminda, duvidhena vadāmi sevitabbampi asevitabbampī”ti iti kho panetaṃ vuttaṃ, kiñcetaṃ paṭicca vuttaṃ. Yathārūpañca kho kāyasamācāraṃ sevato akusalā dhammā abhivaḍḍhanti, kusalā dhammā parihāyanti, evarūpo kāyasamācāro na sevitabbo. Tattha yaṃ jaññā kāyasamācāraṃ “<span class="var" title="idaṃ (mr)" id="note515">imaṃ</span> kho me kāyasamācāraṃ sevato akusalā dhammā parihāyanti, kusalā dhammā abhivaḍḍhantī”ti, evarūpo kāyasamācāro sevitabbo. “Kāyasamā­cāram­pāhaṃ devānaminda, duvidhena vadāmi sevitabbampi asevitabbampī”ti iti yaṃ taṃ vuttaṃ, idametaṃ paṭicca vuttaṃ.</p>
<p><a class="sc" id="505"></a><a class="ms" id="p_27Ne_1115"></a>“Vacīsamācāraṃ … pe … pari­yesanam­pāhaṃ, devānaminda, duvidhena vadāmi sevitabbampi asevitabbampī”ti iti kho panetaṃ vuttaṃ, kiñcetaṃ paṭicca vuttaṃ. Yathārūpañca kho pariyesanaṃ sevato akusalā dhammā abhivaḍḍhanti, kusalā dhammā parihāyanti, evarūpā pariyesanā na sevitabbā. Tattha yaṃ jaññā pariyesanaṃ “imaṃ kho me pariyesanaṃ sevato akusalā dhammā parihāyanti, kusalā dhammā abhivaḍḍhantī”ti, evarūpā pariyesanā sevitabbā.</p>
<p><a class="sc" id="506"></a><a class="ms" id="p_27Ne_1116"></a>“Pari­yesanam­pāhaṃ, devānaminda, duvidhena vadāmi sevitabbampi asevitabbampī”ti iti yaṃ taṃ vuttaṃ, idametaṃ paṭicca vuttaṃ.</p>
<p><a class="sc" id="507"></a><a class="ms" id="p_27Ne_1117"></a>Tattha yaṃ āha—“sevitabbampī”ti, idaṃ anuññātaṃ. Yaṃ āha—“na sevitabbampī”ti, idaṃ paṭikkhittaṃ. Idaṃ anuññātañca paṭikkhittañca. (18)</p>
<p><a class="sc" id="508"></a><a class="pts" id="pts188"></a><a class="ms" id="p_27Ne_1118"></a><a class="msdiv" id="msdiv125"></a>Tattha katamo thavo?</p>
<blockquote class="gatha">
<p><a class="sc" id="509"></a> <a class="ms" id="p_27Ne_1119"></a>“Maggā­naṭ­ṭhaṅ­giko seṭṭho,<br>
saccānaṃ caturo padā;<br>
Virāgo seṭṭho dhammānaṃ,<br>
dvipadānañca cakkhumā”ti.</p>
</blockquote>
<p><a class="sc" id="510"></a><a class="ms" id="p_27Ne_1120"></a>Ayaṃ thavo.</p>
<p><a class="sc" id="511"></a> <a class="ms" id="p_27Ne_1121"></a>“Tīṇimāni, bhikkhave, aggāni. Katamāni tīṇi? Yāvatā, bhikkhave, sattā apadā vā dvipadā vā catuppadā vā bahuppadā vā rūpino vā arūpino vā saññino vā asaññino vā nevasaññī­nāsaññino vā, tathāgato tesaṃ aggamakkhāyati seṭṭha­mak­khā­yati pavara­mak­khā­yati, yadidaṃ arahaṃ sammāsambuddho. Yāvatā, bhikkhave, dhammānaṃ paṇṇat­ti­saṅ­kha­tā­naṃ vā asaṅkhatānaṃ vā, virāgo tesaṃ dhammānaṃ aggamakkhāyati seṭṭha­mak­khā­yati pavara­mak­khā­yati, yadidaṃ madanimmadano … pe … nirodho nibbānaṃ. Yāvatā, bhikkhave, saṃghānaṃ paṇṇatti gaṇānaṃ paṇṇatti mahā­jana­sanni­pātā­naṃ paṇṇatti, tathā­gata­sā­vaka­saṃ­gho tesaṃ aggamakkhāyati seṭṭha­mak­khā­yati pavara­mak­khā­yati, yadidaṃ cattāri purisayugāni aṭṭha purisapuggalā … pe … puññakkhettaṃ lokassā”ti.</p>
<blockquote class="gatha">
<p><a class="sc" id="512"></a><a class="ms" id="p_27Ne_1122"></a>“Sabbalokuttaro satthā,<br>
dhammo ca <span class="var" title="kusalamakkhato (si, mr) | kusalapakkhato (pts1)" id="note519">kusalakkhato</span>;<br>
Gaṇo ca narasīhassa,<br>
tāni tīṇi vississare.</p>
<p><a class="sc" id="513"></a><a class="ms" id="p_27Ne_1123"></a>­Sa­maṇa­pa­duma­sañ­cayo gaṇo,<br>
Dhammavaro ca vidūnaṃ sakkato;<br>
Naravaradamako ca cakkhumā,<br>
Tāni tīṇi lokassa uttari.</p>
<p><a class="sc" id="514"></a><a class="pts" id="pts189"></a><a class="ms" id="p_27Ne_1124"></a>Satthā ca appaṭisamo,<br>
Dhammo ca sabbo nirupadāho;<br>
Ariyo ca gaṇavaro,<br>
Tāni khalu vississare tīṇi.</p>
<p><a class="sc" id="515"></a><a class="ms" id="p_27Ne_1125"></a>Saccanāmo jino khemo sabbābhibhū,<br>
Saccadhammo natthañño tassa uttari;<br>
Ariyasaṃgho niccaṃ viññūnaṃ pūjito,<br>
Tāni tīṇi lokassa uttari.</p>
<p><a class="sc" id="516"></a> <a class="ms" id="p_27Ne_1126"></a>Ekāyanaṃ jāti­kha­yan­tadassī,<br>
Maggaṃ pajānāti hitānukampī;<br>
Etena maggena tariṃsu pubbe,<br>
Tarissanti ye <span class="var" title="ye cāpi (si, pts1, mr)" id="note521">ca</span> taranti oghaṃ.</p>
<p><a class="sc" id="517"></a><a class="ms" id="p_27Ne_1127"></a>Taṃ tādisaṃ deva­manus­sa­seṭṭhaṃ,<br>
Sattā namassanti visuddhipekkhā”ti.</p>
</blockquote>
<p><a class="sc" id="518"></a><a class="ms" id="p_27Ne_1128"></a>Ayaṃ thavoti.</p>
<p><a class="sc" id="519"></a><a class="ms" id="p_27Ne_1129"></a>Tattha lokiyaṃ suttaṃ dvīhi suttehi niddisitabbaṃ saṃ­kilesa­bhāgi­yena ca vāsanā­bhāgi­yena ca. Lokuttarampi suttaṃ tīhi suttehi niddisitabbaṃ ­dassa­na­bhāgi­yena ca bhāva­nā­bhāgi­yena ca asekkha­bhāgi­yena ca. Lokiyañca lokuttarañca. Yasmiṃ sutte yaṃ yaṃ padaṃ dissati saṃ­kilesa­bhāgi­yaṃ vā vāsanābhāgiyaṃ vā, tena tena lokiyanti niddisitabbaṃ, ­dassa­na­bhāgi­yaṃ vā bhāva­nā­bhāgi­yaṃ vā asekkha­bhāgi­yaṃ vā yaṃ yaṃ padaṃ dissati tena tena lokuttaranti niddisitabbaṃ.</p>
<p><a class="sc" id="520"></a><a class="ms" id="p_27Ne_1130"></a>Vāsanābhāgiyaṃ suttaṃ saṃ­kilesa­bhāgi­yassa suttassa nigghātāya, ­dassa­na­bhāgi­yaṃ suttaṃ vāsanā­bhāgi­yassa suttassa nigghātāya, bhāva­nā­bhāgi­yaṃ suttaṃ ­dassa­na­bhāgi­yassa suttassa paṭinissaggāya, asekkha­bhāgi­yaṃ suttaṃ bhāva­nā­bhāgi­yassa suttassa paṭinissaggāya, asekkha­bhāgi­yaṃ suttaṃ diṭṭha­dhamma­su­kha­vihārat­thaṃ.</p>
<p><a class="sc" id="521"></a><a class="ms" id="p_27Ne_1131"></a>Lokuttaraṃ suttaṃ sat­tā­dhiṭṭhā­naṃ chabbīsatiyā puggalehi niddisitabbaṃ, te tīhi suttehi samanvesitabbā ­dassa­na­bhāgi­yena bhāva­nā­bhāgi­yena asekkha­bhāgi­yena cāti.</p>
<p><a class="sc" id="522"></a><a class="pts" id="pts190"></a><a class="ms" id="p_27Ne_1132"></a>Tattha ­dassa­na­bhāgi­yaṃ suttaṃ pañcahi puggalehi niddisitabbaṃ ekabījinā kolaṃkolena sattak­khat­tu­para­mena saddhānusārinā dhammānusārinā cāti, ­dassa­na­bhāgi­yaṃ suttaṃ imehi pañcahi puggalehi niddisitabbaṃ. Bhāva­nā­bhāgi­yaṃ suttaṃ dvādasahi puggalehi niddisitabbaṃ sakadā­gāmi­phala­sacchi­kiriyāya paṭipannena, sakadāgāminā, anāgā­mi­phala­sacchi­kiriyāya paṭipannena, anāgāminā, antarā parinibbāyinā, upahacca parinibbāyinā, asaṅ­khā­ra­pari­nib­bā­yinā, sasaṅ­khā­ra­pari­nib­bā­yinā, uddhaṃsotena akaniṭ­ṭha­gāminā, saddhā­vimuttena, diṭṭhippattena, kāyasakkhinā cāti, bhāva­nā­bhāgi­yaṃ suttaṃ imehi dvādasahi puggalehi niddisitabbaṃ. Asekkha­bhāgi­yaṃ suttaṃ navahi puggalehi niddisitabbaṃ saddhā­vimuttena, paññāvimuttena, suñña­ta­vimuttena, animitta­vimuttena, appa­ṇihita­vimuttena, ubhato­bhāga­vimuttena samasīsinā pac­ce­ka­buddha­sammā­sambud­dhehi cāti, asekkha­bhāgi­yaṃ suttaṃ imehi navahi puggalehi niddisitabbaṃ. Evaṃ lokuttaraṃ suttaṃ sat­tā­dhiṭṭhā­naṃ imehi chabbīsatiyā puggalehi niddisitabbaṃ.</p>
<p><a class="sc" id="523"></a><a class="ms" id="p_27Ne_1133"></a>Lokiyaṃ suttaṃ sat­tā­dhiṭṭhā­naṃ ekūnavīsatiyā puggalehi niddisitabbaṃ. Te caritehi niddiṭṭhā samanvesitabbā keci rāgacaritā, keci dosacaritā, keci mohacaritā, keci rāgacaritā ca dosacaritā ca, keci rāgacaritā ca mohacaritā ca, keci dosacaritā ca mohacaritā ca, keci rāgacaritā ca dosacaritā ca mohacaritā ca, rāgamukhe ṭhito rāgacarito, rāgamukhe ṭhito dosacarito, rāgamukhe ṭhito mohacarito, rāgamukhe ṭhito rāgacarito ca dosacarito ca mohacarito ca, dosamukhe ṭhito dosacarito, dosamukhe ṭhito mohacarito, dosamukhe ṭhito rāgacarito, dosamukhe ṭhito rāgacarito ca dosacarito ca mohacarito ca, mohamukhe ṭhito mohacarito, mohamukhe ṭhito rāgacarito mohamukhe ṭhito dosacarito, mohamukhe ṭhito rāgacarito ca dosacarito ca mohacarito cāti, lokiyaṃ suttaṃ sat­tā­dhiṭṭhā­naṃ imehi ekūnavīsatiyā puggalehi niddisitabbaṃ.</p>
<p><a class="sc" id="524"></a><a class="pts" id="pts191"></a><a class="ms" id="p_27Ne_1134"></a>Vāsanābhāgiyaṃ suttaṃ sīlavantehi niddisitabbaṃ, te sīlavanto pañca puggalā pakatisīlaṃ samādānasīlaṃ cittappasādo samatho vipassanā cāti, vāsanābhāgiyaṃ suttaṃ imehi pañcahi puggalehi niddisitabbaṃ.</p>
<p><a class="sc" id="525"></a><a class="ms" id="p_27Ne_1135"></a>Lokuttaraṃ suttaṃ dham­mā­dhiṭṭhā­naṃ tīhi suttehi niddisitabbaṃ ­dassa­na­bhāgi­yena bhāva­nā­bhāgi­yena asekkha­bhāgi­yena ca.</p>
<p><a class="sc" id="526"></a><a class="ms" id="p_27Ne_1136"></a>Lokiyañca lokuttarañca sat­tā­dhiṭṭhā­nañca dham­mā­dhiṭṭhā­nañca ubhayena niddisitabbaṃ, ñāṇaṃ paññāya niddisitabbaṃ paññindriyena paññābalena adhipañ­ñā­sikkhāya dhamma­vicaya­sam­boj­jhaṅ­gena sammādiṭṭhiyā tīraṇāya santīraṇāya dhamme ñāṇena anvaye ñāṇena khaye ñāṇena anuppāde ñāṇena anaññātañ­ñas­sāmītin­driyena aññindriyena aññātā­vin­driyena cakkhunā vijjāya buddhiyā bhūriyā medhāya, yaṃ yaṃ vā pana labbhati, tena tena paññā­dhi­vaca­nena niddisitabbaṃ.</p>
<p><a class="sc" id="527"></a><a class="ms" id="p_27Ne_1137"></a>Ñeyyaṃ atī­tā­nāga­ta­pac­cup­pan­nehi ajjhat­tika­bāhi­rehi hīnappaṇītehi dūrasantikehi saṅ­kha­tā­saṅ­kha­tehi kusa­lā­kusa­lāb­yāka­tehi saṅkhepato vā chahi ārammaṇehi niddisitabbaṃ. Ñāṇañca ñeyyañca tadubhayena niddisitabbaṃ, paññāpi ārammaṇabhūtā ñeyyaṃ, yaṃ kiñci ārammaṇabhūtaṃ ajjhattikaṃ vā bāhiraṃ vā, sabbaṃ taṃ saṅkhatena asaṅkhatena ca niddisitabbaṃ.</p>
<p><a class="sc" id="528"></a><a class="ms" id="p_27Ne_1138"></a><span class="var" title="dassanā bhāvanā (si) | dassanabhāvanā (pts1)" id="note522">Dassanaṃ bhāvanā</span> sakavacanaṃ paravacanaṃ visajjanīyaṃ avisajjanīyaṃ kammaṃ vipākoti sabbattha tadubhayaṃ sutte yathā niddiṭṭhaṃ, tathā upadhārayitvā labbhamānato niddisitabbaṃ, yaṃ vā pana kiñci bhagavā aññata­ra­vacanaṃ bhāsati, sabbaṃ taṃ yathā­nid­diṭṭhaṃ dhārayitabbaṃ.</p>
<p><a class="sc" id="529"></a><a class="pts" id="pts192"></a><a class="ms" id="p_27Ne_1139"></a>Duvidho hetu yañca kammaṃ ye ca kilesā, samudayo kilesā. Tattha kilesā saṃ­kilesa­bhāgi­yena suttena niddisitabbā. Samudayo saṃ­kilesa­bhāgi­yena ca vāsanā­bhāgi­yena ca suttena niddisitabbo. Tattha kusalaṃ catūhi suttehi niddisitabbaṃ vāsanā­bhāgi­yena ­dassa­na­bhāgi­yena bhāva­nā­bhāgi­yena asekkha­bhāgi­yena ca. Akusalaṃ saṃ­kilesa­bhāgi­yena suttena niddisitabbaṃ. Kusalañca akusalañca <span class="var" title="tadubhayehi (bj)" id="note523">tadubhayena</span> niddisitabbaṃ. Anuññātaṃ bhagavato anuññātāya niddisitabbaṃ, taṃ pañcavidhaṃ saṃvaro pahānaṃ bhāvanā sacchikiriyā kap­pi­yā­nu­lomoti, yaṃ dissati tāsu tāsu bhūmīsu, taṃ kap­pi­yā­nu­lomena niddisitabbaṃ. Paṭikkhittaṃ bhagavatā paṭikkhit­ta­kāra­ṇena niddisitabbaṃ. Anuññātañca paṭikkhittañca tadubhayena niddisitabbaṃ. Thavo pasaṃsāya niddisitabbo. So pañcavidhena veditabbo bhagavato dhammassa ariyasaṃghassa ariyadhammānaṃ sikkhāya lokiya­guṇa­sam­patti­yāti. Evaṃ thavo pañcavidhena niddisitabbo.</p>
<p><a class="sc" id="530"></a><a class="ms" id="p_27Ne_1140"></a>Indriyabhūmi navahi padehi niddisitabbā, kilesabhūmi navahi padehi niddisitabbā, evametāni aṭṭhārasa padāni honti nava padāni kusalāni nava padāni akusalānīti, tathāhi vuttaṃ “ aṭṭhārasa mūlapadā kuhiṃ daṭṭhabbā, sāsanap­paṭṭhāne”ti. Tenāha āyasmā mahākaccāyano—</p>
<blockquote class="gatha">
<p><a class="sc" id="531"></a> <a class="ms" id="p_27Ne_1141"></a>“Navahi ca padehi kusalā,<br>
Navahi ca yujjanti akusalapakkhā;<br>
Ete <span class="var" title="khalu (bj, pts1, c1)" id="note526">kho</span> mūlapadā,<br>
Bhavanti aṭṭhārasa padānī”ti.</p>
</blockquote>
<p class="endsutta"><a class="ms" id="p_27Ne_1142"></a>Niyuttaṃ sāsanap­paṭṭhā­naṃ.</p>
<p class="endsutta"><a class="pts" id="pts193"></a><a class="ms" id="p_27Ne_1143"></a>Ettāvatā samattā netti yā āyasmatā mahā­kaccāya­nena bhāsitā bhagavatā anumoditā mūlasaṅgītiyaṃ saṅgītāti.</p>
</article>
<aside id="metaarea">
<p>Pali text from the Mahāsaṅgīti Tipiṭaka Buddhavasse 2500: World Tipiṭaka Edition in Roman Script. Edited and published by The M.L. Maniratana Bunnag Dhamma Society Fund, 2005. Based on the digital edition of the Chaṭṭha Saṅgāyana published by the Vipassana Research Institute, with corrections and proofreading by the Dhamma Society.</p>
<p>Prepared for SuttaCentral by <span class="editor">Blake Walshe</span> and <span class="editor">Bhikkhu Sujato</span>.</p></aside>
</section>
</div>
</body>
</html>
