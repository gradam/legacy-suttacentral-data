<!DOCTYPE html>
<html>
<head>
<meta charset="UTF-8">
<meta author=" Pali text from the Mahāsaṅgīti Tipiṭaka Buddhavasse 2500">
<title></title>
</head>
<body>
<div id="text" lang="pi">
<div id="toc">
</div>
<section class="sutta" id="ps1.1">
<article>
<div class="hgroup">
<p class="division">Paṭisambhidāmagga</p>
<h1>Mātikā</h1>
</div>
<p class="namo">
<a class="ms" id="p_26Ps_1"></a><a class="sc" id="1"></a>Namo tassa Bhagavato
Arahato Sammāsambuddhassa.</p>
<p>
<a class="ms" id="p_26Ps_2"></a><a class="msdiv" id="msdiv1"></a>
<a class="sc" id="2"></a>Sotāvadhāne paññā sutamaye ñāṇaṃ.</p>
<p>
<a class="ms" id="p_26Ps_3"></a><a class="msdiv" id="msdiv2"></a>
<a class="sc" id="3"></a>Sutvāna saṃvare paññā sīlamaye ñāṇaṃ.</p>
<p>
<a class="ms" id="p_26Ps_4"></a><a class="msdiv" id="msdiv3"></a>
<a class="sc" id="4"></a>Saṃvaritvā samādahane paññā samādhibhāvanāmaye ñāṇaṃ.
</p>
<p>
<a class="ms" id="p_26Ps_5"></a><a class="msdiv" id="msdiv4"></a>
<a class="sc" id="5"></a>Paccayapariggahe paññā dhammaṭṭhitiñāṇaṃ.</p>
<p>
<a class="ms" id="p_26Ps_6"></a><a class="msdiv" id="msdiv5"></a>
<a class="sc" id="6"></a>Atītānāgatapaccuppannānaṃ dhammānaṃ saṅkhipitvā
vavatthāne paññā sammasane ñāṇaṃ.</p>
<p>
<a class="ms" id="p_26Ps_7"></a><a class="msdiv" id="msdiv6"></a>
<a class="sc" id="7"></a>Paccuppannānaṃ dhammānaṃ vipariṇāmānupassane paññā
udayabbayānupassane ñāṇaṃ.</p>
<p>
<a class="ms" id="p_26Ps_8"></a><a class="msdiv" id="msdiv7"></a>
<a class="sc" id="8"></a>Ārammaṇaṃ paṭisaṅkhā bhaṅgānupassane paññā vipassane
ñāṇaṃ.</p>
<p>
<a class="ms" id="p_26Ps_9"></a><a class="msdiv" id="msdiv8"></a>
<a class="sc" id="9"></a>Bhayatupaṭṭhāne paññā ādīnave ñāṇaṃ.</p>
<p>
<a class="ms" id="p_26Ps_10"></a><a class="msdiv" id="msdiv9"></a>
<a class="sc" id="10"></a>Muñcitukamyatāpaṭisaṅkhāsantiṭṭhanā paññā
saṅkhārupekkhāsu ñāṇaṃ.</p>
<p>
<a class="ms" id="p_26Ps_11"></a><a class="msdiv" id="msdiv10"></a>
<a class="sc" id="11"></a>Bahiddhā vuṭṭhānavivaṭṭane paññā gotrabhuñāṇaṃ.</p>
<p>
<a class="ms" id="p_26Ps_12"></a><a class="msdiv" id="msdiv11"></a>
<a class="sc" id="12"></a>Dubhato vuṭṭhānavivaṭṭane paññā magge ñāṇaṃ.</p>
<p>
<a class="ms" id="p_26Ps_13"></a><a class="msdiv" id="msdiv12"></a>
<a class="sc" id="13"></a>Payogappaṭippassaddhi paññā phale ñāṇaṃ.</p>
<p>
<a class="ms" id="p_26Ps_14"></a><a class="msdiv" id="msdiv13"></a>
<a class="sc" id="14"></a>Chinnavaṭumānupassane paññā vimuttiñāṇaṃ.</p>
<p>
<a class="ms" id="p_26Ps_15"></a><a class="msdiv" id="msdiv14"></a>
<a class="sc" id="15"></a>Tadā samudāgate dhamme passane paññā paccavekkhaṇe
ñāṇaṃ.</p>
<p>
<a class="ms" id="p_26Ps_16"></a><a class="msdiv" id="msdiv15"></a>
<a class="sc" id="16"></a>Ajjhattavavatthāne paññā vatthunānatte ñāṇaṃ.</p>
<p>
<a class="ms" id="p_26Ps_17"></a><a class="msdiv" id="msdiv16"></a>
<a class="sc" id="17"></a>Bahiddhāvavatthāne paññā gocaranānatte ñāṇaṃ.</p>
<p>
<a class="ms" id="p_26Ps_18"></a><a class="msdiv" id="msdiv17"></a>
<a class="sc" id="18"></a>Cariyāvavatthāne paññā cariyānānatte ñāṇaṃ.</p>
<p>
<a class="ms" id="p_26Ps_19"></a><a class="msdiv" id="msdiv18"></a>
<a class="sc" id="19"></a>Catudhammavavatthāne paññā bhūminānatte ñāṇaṃ.</p>
<p>
<a class="ms" id="p_26Ps_20"></a><a class="msdiv" id="msdiv19"></a>
<a class="sc" id="20"></a>Navadhammavavatthāne paññā dhammanānatte ñāṇaṃ.</p>
<p>
<a class="ms" id="p_26Ps_21"></a><a class="msdiv" id="msdiv20"></a>
<a class="sc" id="21"></a>Abhiññāpaññā ñātaṭṭhe ñāṇaṃ.</p>
<p>
<a class="ms" id="p_26Ps_22"></a><a class="msdiv" id="msdiv21"></a>
<a class="sc" id="22"></a>Pariññāpaññā tīraṇaṭṭhe ñāṇaṃ.</p>
<p>
<a class="ms" id="p_26Ps_23"></a><a class="msdiv" id="msdiv22"></a>
<a class="sc" id="23"></a>Pahāne paññā pariccāgaṭṭhe ñāṇaṃ.</p>
<p>
<a class="ms" id="p_26Ps_24"></a><a class="msdiv" id="msdiv23"></a>
<a class="sc" id="24"></a>Bhāvanāpaññā ekarasaṭṭhe ñāṇaṃ.</p>
<p>
<a class="ms" id="p_26Ps_25"></a><a class="msdiv" id="msdiv24"></a>
<a class="sc" id="25"></a>Sacchikiriyāpaññā phassanaṭṭhe ñāṇaṃ.</p>
<p>
<a class="ms" id="p_26Ps_26"></a><a class="msdiv" id="msdiv25"></a>
<a class="sc" id="26"></a>Atthanānatte paññā atthapaṭisambhide ñāṇaṃ.</p>
<p>
<a class="ms" id="p_26Ps_27"></a><a class="msdiv" id="msdiv26"></a>
<a class="sc" id="27"></a>Dhammanānatte paññā dhammapaṭisambhide ñāṇaṃ.</p>
<p>
<a class="ms" id="p_26Ps_28"></a><a class="msdiv" id="msdiv27"></a>
<a class="sc" id="28"></a>Niruttinānatte paññā niruttipaṭisambhide ñāṇaṃ.</p>
<p>
<a class="ms" id="p_26Ps_29"></a><a class="msdiv" id="msdiv28"></a>
<a class="sc" id="29"></a>Paṭibhānanānatte paññā paṭibhānapaṭisambhide ñāṇaṃ.
</p>
<p>
<a class="ms" id="p_26Ps_30"></a><a class="msdiv" id="msdiv29"></a>
<a class="sc" id="30"></a>Vihāranānatte paññā vihāraṭṭhe ñāṇaṃ.</p>
<p>
<a class="ms" id="p_26Ps_31"></a><a class="msdiv" id="msdiv30"></a>
<a class="sc" id="31"></a>Samāpattinānatte paññā samāpattaṭṭhe ñāṇaṃ.</p>
<p>
<a class="ms" id="p_26Ps_32"></a><a class="msdiv" id="msdiv31"></a>
<a class="sc" id="32"></a>Vihārasamāpattinānatte paññā vihārasamāpattaṭṭhe
ñāṇaṃ.</p>
<p>
<a class="ms" id="p_26Ps_33"></a><a class="msdiv" id="msdiv32"></a>
<a class="sc" id="33"></a>Avikkhepaparisuddhattā āsavasamucchede paññā
ānantarikasamādhimhi ñāṇaṃ.</p>
<p>
<a class="ms" id="p_26Ps_34"></a><a class="msdiv" id="msdiv33"></a>
<a class="sc" id="34"></a>Dassanādhipateyyaṃ santo ca vihārādhigamo
paṇītādhimuttatā paññā araṇavihāre ñāṇaṃ.</p>
<p>
<a class="ms" id="p_26Ps_35"></a><a class="msdiv" id="msdiv34"></a>
<a class="sc" id="35"></a>Dvīhi balehi samannāgatattā tayo ca saṅkhārānaṃ
paṭippassaddhiyā soḷasahi ñāṇacariyāhi navahi samādhicariyāhi vasibhāvatā paññā
nirodhasamāpattiyā ñāṇaṃ.</p>
<p>
<a class="ms" id="p_26Ps_36"></a><a class="msdiv" id="msdiv35"></a>
<a class="sc" id="36"></a>Sampajānassa pavattapariyādāne paññā parinibbāne
ñāṇaṃ.</p>
<p>
<a class="ms" id="p_26Ps_37"></a><a class="msdiv" id="msdiv36"></a>
<a class="sc" id="37"></a>Sabbadhammānaṃ sammā samucchede nirodhe ca
anupaṭṭhānatā paññā samasīsaṭṭhe ñāṇaṃ.</p>
<p>
<a class="ms" id="p_26Ps_38"></a><a class="msdiv" id="msdiv37"></a>
<a class="sc" id="38"></a>Puthunānattatejapariyādāne paññā sallekhaṭṭhe ñāṇaṃ.
</p>
<p>
<a class="ms" id="p_26Ps_39"></a><a class="msdiv" id="msdiv38"></a>
<a class="sc" id="39"></a>Asallīnattapahitattapaggahaṭṭhe paññā vīriyārambhe
ñāṇaṃ.</p>
<p>
<a class="ms" id="p_26Ps_40"></a><a class="msdiv" id="msdiv39"></a>
<a class="sc" id="40"></a>Nānādhammappakāsanatā paññā atthasandassane ñāṇaṃ.
</p>
<p>
<a class="ms" id="p_26Ps_41"></a><a class="msdiv" id="msdiv40"></a>
<a class="sc" id="41"></a>Sabbadhammānaṃ ekasaṅgahatānānattekattapaṭivedhe
paññā dassanavisuddhiñāṇaṃ.</p>
<p>
<a class="ms" id="p_26Ps_42"></a><a class="msdiv" id="msdiv41"></a>
<a class="sc" id="42"></a>Viditattā paññā khantiñāṇaṃ.</p>
<p>
<a class="ms" id="p_26Ps_43"></a><a class="msdiv" id="msdiv42"></a>
<a class="sc" id="43"></a>Phuṭṭhattā paññā pariyogāhaṇe ñāṇaṃ.</p>
<p>
<a class="ms" id="p_26Ps_44"></a><a class="msdiv" id="msdiv43"></a>
<a class="sc" id="44"></a>Samodahane paññā padesavihāre ñāṇaṃ.</p>
<p>
<a class="ms" id="p_26Ps_45"></a><a class="msdiv" id="msdiv44"></a>
<a class="sc" id="45"></a>Adhipatattā paññā saññāvivaṭṭe ñāṇaṃ.</p>
<p>
<a class="ms" id="p_26Ps_46"></a><a class="msdiv" id="msdiv45"></a>
<a class="sc" id="46"></a>Nānatte paññā cetovivaṭṭe ñāṇaṃ.</p>
<p>
<a class="ms" id="p_26Ps_47"></a><a class="msdiv" id="msdiv46"></a>
<a class="sc" id="47"></a>Adhiṭṭhāne paññā cittavivaṭṭe ñāṇaṃ.</p>
<p>
<a class="ms" id="p_26Ps_48"></a><a class="msdiv" id="msdiv47"></a>
<a class="sc" id="48"></a>Suññate paññā ñāṇavivaṭṭe ñāṇaṃ.</p>
<p>
<a class="ms" id="p_26Ps_49"></a><a class="msdiv" id="msdiv48"></a>
<a class="sc" id="49"></a>Vosagge paññā vimokkhavivaṭṭe ñāṇaṃ.</p>
<p>
<a class="ms" id="p_26Ps_50"></a><a class="msdiv" id="msdiv49"></a>
<a class="sc" id="50"></a>Tathaṭṭhe paññā saccavivaṭṭe ñāṇaṃ.</p>
<p>
<a class="ms" id="p_26Ps_51"></a><a class="msdiv" id="msdiv50"></a>
<a class="sc" id="51"></a>Kāyampi cittampi ekavavatthānatā sukhasaññañca
lahusaññañca adhiṭṭhānavasena ijjhanaṭṭhe paññā iddhividhe ñāṇaṃ.</p>
<p>
<a class="ms" id="p_26Ps_52"></a><a class="msdiv" id="msdiv51"></a>
<a class="sc" id="52"></a>Vitakkavipphāravasena nānattekattasaddanimittānaṃ
pariyogāhaṇe paññā sotadhātuvisuddhiñāṇaṃ.</p>
<p>
<a class="ms" id="p_26Ps_53"></a><a class="msdiv" id="msdiv52"></a>
<a class="sc" id="53"></a>Tiṇṇannaṃ cittānaṃ vipphārattā indriyānaṃ
pasādavasena nānattekattaviññāṇacariyā pariyogāhaṇe paññā cetopariyañāṇaṃ.</p>
<p>
<a class="ms" id="p_26Ps_54"></a><a class="msdiv" id="msdiv53"></a>
<a class="sc" id="54"></a>Paccayappavattānaṃ dhammānaṃ
nānattekattakammavipphāravasena pariyogāhaṇe paññā pubbenivāsānussatiñāṇaṃ.
</p>
<p>
<a class="ms" id="p_26Ps_55"></a><a class="msdiv" id="msdiv54"></a>
<a class="sc" id="55"></a>Obhāsavasena nānattekattarūpanimittānaṃ dassanaṭṭhe
paññā dibbacakkhuñāṇaṃ.</p>
<p>
<a class="ms" id="p_26Ps_56"></a><a class="msdiv" id="msdiv55"></a>
<a class="sc" id="56"></a>Catusaṭṭhiyā ākārehi tiṇṇannaṃ indriyānaṃ vasibhāvatā
paññā āsavānaṃ khaye ñāṇaṃ.</p>
<p>
<a class="ms" id="p_26Ps_57"></a><a class="msdiv" id="msdiv56"></a>
<a class="sc" id="57"></a>Pariññaṭṭhe paññā dukkhe ñāṇaṃ.</p>
<p>
<a class="ms" id="p_26Ps_58"></a><a class="msdiv" id="msdiv57"></a>
<a class="sc" id="58"></a>Pahānaṭṭhe paññā samudaye ñāṇaṃ.</p>
<p>
<a class="ms" id="p_26Ps_59"></a><a class="msdiv" id="msdiv58"></a>
<a class="sc" id="59"></a>Sacchikiriyaṭṭhe paññā nirodhe ñāṇaṃ.</p>
<p>
<a class="ms" id="p_26Ps_60"></a><a class="msdiv" id="msdiv59"></a>
<a class="sc" id="60"></a>Bhāvanaṭṭhe paññā magge ñāṇaṃ.</p>
<p>
<a class="ms" id="p_26Ps_61"></a><a class="msdiv" id="msdiv60"></a>
<a class="sc" id="61"></a>Dukkhe ñāṇaṃ.</p>
<p>
<a class="ms" id="p_26Ps_62"></a><a class="msdiv" id="msdiv61"></a>
<a class="sc" id="62"></a>Dukkhasamudaye ñāṇaṃ.</p>
<p>
<a class="ms" id="p_26Ps_63"></a><a class="msdiv" id="msdiv62"></a>
<a class="sc" id="63"></a>Dukkhanirodhe ñāṇaṃ.</p>
<p>
<a class="ms" id="p_26Ps_64"></a><a class="msdiv" id="msdiv63"></a>
<a class="sc" id="64"></a>Dukkhanirodhagāminiyā paṭipadāya ñāṇaṃ.</p>
<p>
<a class="ms" id="p_26Ps_65"></a><a class="msdiv" id="msdiv64"></a>
<a class="sc" id="65"></a>Atthapaṭisambhide ñāṇaṃ.</p>
<p>
<a class="ms" id="p_26Ps_66"></a><a class="msdiv" id="msdiv65"></a>
<a class="sc" id="66"></a>Dhammapaṭisambhide ñāṇaṃ.</p>
<p>
<a class="ms" id="p_26Ps_67"></a><a class="msdiv" id="msdiv66"></a>
<a class="sc" id="67"></a>Niruttipaṭisambhide ñāṇaṃ.</p>
<p>
<a class="ms" id="p_26Ps_68"></a><a class="msdiv" id="msdiv67"></a>
<a class="sc" id="68"></a>Paṭibhānapaṭisambhide ñāṇaṃ.</p>
<p>
<a class="ms" id="p_26Ps_69"></a><a class="msdiv" id="msdiv68"></a>
<a class="sc" id="69"></a>Indriyaparopariyattañāṇaṃ.</p>
<p>
<a class="ms" id="p_26Ps_70"></a><a class="msdiv" id="msdiv69"></a>
<a class="sc" id="70"></a>Sattānaṃ āsayānusaye ñāṇaṃ.</p>
<p>
<a class="ms" id="p_26Ps_71"></a><a class="msdiv" id="msdiv70"></a>
<a class="sc" id="71"></a>Yamakapāṭihīre ñāṇaṃ.</p>
<p>
<a class="ms" id="p_26Ps_72"></a><a class="msdiv" id="msdiv71"></a>
<a class="sc" id="72"></a>Mahākaruṇāsamāpattiyā ñāṇaṃ.</p>
<p>
<a class="ms" id="p_26Ps_73"></a><a class="msdiv" id="msdiv72"></a>
<a class="sc" id="73"></a>Sabbaññutaññāṇaṃ.</p>
<p>
<a class="ms" id="p_26Ps_74"></a><a class="msdiv" id="msdiv73"></a>
<a class="sc" id="74"></a>Anāvaraṇañāṇaṃ.</p>
<p>
<a class="ms" id="p_26Ps_75"></a><a class="sc" id="75"></a>Imāni tesattati
ñāṇāni. Imesaṃ tesattatiyā ñāṇānaṃ sattasaṭṭhi ñāṇāni sāvakasādhāraṇāni; cha
ñāṇāni asādhāraṇāni sāvakehi.</p>
<p class="endsutta">
<a class="ms" id="p_26Ps_76"></a>
<a class="sc" id="76"></a>
Mātikā niṭṭhitā.</p>
<h2>1 Mahāvagga</h2>
<h3>1.1 Ñāṇakathā</h3>
<h4>1.1.1 Sutamayañāṇaniddesa</h4>
<p>
<a class="ms" id="p_26Ps_77"></a><a class="msdiv" id="msdiv1"></a>
<a class="sc" id="77"></a>Kathaṃ sotāvadhāne paññā sutamaye ñāṇaṃ?</p>
<p>
<a class="ms" id="p_26Ps_78"></a><a class="sc" id="78"></a>“Ime dhammā
abhiññeyyā”ti sotāvadhānaṃ, taṃpajānanā paññā sutamaye ñāṇaṃ. (1)</p>
<p>
<a class="ms" id="p_26Ps_79"></a><a class="sc" id="79"></a>“Ime dhammā
pariññeyyā”ti sotāvadhānaṃ, taṃpajānanā paññā sutamaye ñāṇaṃ. (2)</p>
<p>
<a class="ms" id="p_26Ps_80"></a><a class="sc" id="80"></a>“Ime dhammā
pahātabbā”ti sotāvadhānaṃ, taṃpajānanā paññā sutamaye ñāṇaṃ. (3)</p>
<p>
<a class="ms" id="p_26Ps_81"></a><a class="sc" id="81"></a>“Ime dhammā
bhāvetabbā”ti sotāvadhānaṃ, taṃpajānanā paññā sutamaye ñāṇaṃ. (4)</p>
<p>
<a class="ms" id="p_26Ps_82"></a><a class="sc" id="82"></a>“Ime dhammā
sacchikātabbā”ti sotāvadhānaṃ, taṃpajānanā paññā sutamaye ñāṇaṃ. (5)</p>
<p>
<a class="ms" id="p_26Ps_83"></a><a class="sc" id="83"></a>“Ime dhammā
hānabhāgiyā”ti sotāvadhānaṃ, taṃpajānanā paññā sutamaye ñāṇaṃ. (6)</p>
<p>
<a class="ms" id="p_26Ps_84"></a><a class="sc" id="84"></a>“Ime dhammā
ṭhitibhāgiyā”ti sotāvadhānaṃ, taṃpajānanā paññā sutamaye ñāṇaṃ. (7)</p>
<p>
<a class="ms" id="p_26Ps_85"></a><a class="sc" id="85"></a>“Ime dhammā
visesabhāgiyā”ti sotāvadhānaṃ, taṃpajānanā paññā sutamaye ñāṇaṃ. (8)</p>
<p>
<a class="ms" id="p_26Ps_86"></a><a class="sc" id="86"></a>“Ime dhammā
nibbedhabhāgiyā”ti sotāvadhānaṃ, taṃpajānanā paññā sutamaye ñāṇaṃ. (9)</p>
<p>
<a class="ms" id="p_26Ps_87"></a><a class="sc" id="87"></a>“Sabbe saṅkhārā
aniccā”ti sotāvadhānaṃ, taṃpajānanā paññā sutamaye ñāṇaṃ. (10)</p>
<p>
<a class="ms" id="p_26Ps_88"></a><a class="sc" id="88"></a>“Sabbe saṅkhārā
dukkhā”ti sotāvadhānaṃ, taṃpajānanā paññā sutamaye ñāṇaṃ. (11)</p>
<p>
<a class="ms" id="p_26Ps_89"></a><a class="sc" id="89"></a>“Sabbe dhammā
anattā”ti sotāvadhānaṃ, taṃpajānanā paññā sutamaye ñāṇaṃ. (12)</p>
<p>
<a class="ms" id="p_26Ps_90"></a><a class="sc" id="90"></a>“Idaṃ dukkhaṃ
ariyasaccan”ti sotāvadhānaṃ, taṃpajānanā paññā sutamaye ñāṇaṃ. (13)</p>
<p>
<a class="ms" id="p_26Ps_91"></a><a class="sc" id="91"></a>“Idaṃ
dukkhasamudayaṃ ariyasaccan”ti sotāvadhānaṃ, taṃpajānanā paññā sutamaye ñāṇaṃ.
(14)</p>
<p>
<a class="ms" id="p_26Ps_92"></a><a class="sc" id="92"></a>“Idaṃ dukkhanirodhaṃ
ariyasaccan”ti sotāvadhānaṃ, taṃpajānanā paññā sutamaye ñāṇaṃ. (15)</p>
<p>
<a class="ms" id="p_26Ps_93"></a><a class="sc" id="93"></a>“Idaṃ
dukkhanirodhagāminī paṭipadā ariyasaccan”ti sotāvadhānaṃ, taṃpajānanā paññā
sutamaye ñāṇaṃ. (16)</p>
<p>
<a class="ms" id="p_26Ps_94"></a><a class="msdiv" id="msdiv2"></a>
<a class="sc" id="94"></a>Kathaṃ “ime dhammā abhiññeyyā”ti sotāvadhānaṃ,
taṃpajānanā paññā sutamaye ñāṇaṃ?</p>
<p>
<a class="ms" id="p_26Ps_95"></a><a class="sc" id="95"></a>Eko dhammo
abhiññeyyo—  sabbe sattā āhāraṭṭhitikā.</p>
<p>
<a class="ms" id="p_26Ps_96"></a><a class="sc" id="96"></a>Dve dhammā
abhiññeyyā—  dve dhātuyo.</p>
<p>
<a class="ms" id="p_26Ps_97"></a><a class="sc" id="97"></a>Tayo dhammā
abhiññeyyā—  tisso dhātuyo.</p>
<p>
<a class="ms" id="p_26Ps_98"></a><a class="sc" id="98"></a>Cattāro dhammā
abhiññeyyā—  cattāri ariyasaccāni.</p>
<p>
<a class="ms" id="p_26Ps_99"></a><a class="sc" id="99"></a>Pañca dhammā
abhiññeyyā—  pañca vimuttāyatanāni.</p>
<p>
<a class="ms" id="p_26Ps_100"></a><a class="sc" id="100"></a>Cha dhammā
abhiññeyyā—  cha anuttariyāni.</p>
<p>
<a class="ms" id="p_26Ps_101"></a><a class="sc" id="101"></a>Satta dhammā
abhiññeyyā—  satta niddasavatthūni.</p>
<p>
<a class="ms" id="p_26Ps_102"></a><a class="sc" id="102"></a>Aṭṭha dhammā
abhiññeyyā—  aṭṭha abhibhāyatanāni.</p>
<p>
<a class="ms" id="p_26Ps_103"></a><a class="sc" id="103"></a>Nava dhammā
abhiññeyyā—  nava anupubbavihārā.</p>
<p>
<a class="ms" id="p_26Ps_104"></a><a class="sc" id="104"></a>Dasa dhammā
abhiññeyyā—  dasa nijjaravatthūni. [10]</p>
<p>
<a class="ms" id="p_26Ps_105"></a><a class="msdiv" id="msdiv3"></a>
<a class="sc" id="105"></a>“Sabbaṃ, bhikkhave, abhiññeyyaṃ. Kiñca, bhikkhave,
sabbaṃ abhiññeyyaṃ? Cakkhu, bhikkhave, abhiññeyyaṃ; rūpā abhiññeyyā;
cakkhuviññāṇaṃ abhiññeyyaṃ; cakkhusamphasso abhiññeyyo; yampidaṃ
cakkhusamphassapaccayā uppajjati vedayitaṃ sukhaṃ vā dukkhaṃ vā adukkhamasukhaṃ
vā, tampi abhiññeyyaṃ. Sotaṃ abhiññeyyaṃ; saddā abhiññeyyā…  ghānaṃ
abhiññeyyaṃ; gandhā abhiññeyyā…  jivhā abhiññeyyā; rasā abhiññeyyā…  kāyo
abhiññeyyo; phoṭṭhabbā abhiññeyyā…  mano abhiññeyyo; dhammā abhiññeyyā;
manoviññāṇaṃ abhiññeyyaṃ, manosamphasso abhiññeyyo; yampidaṃ
manosamphassapaccayā uppajjati vedayitaṃ sukhaṃ vā dukkhaṃ vā adukkhamasukhaṃ
vā, tampi abhiññeyyaṃ”. [30]</p>
<p>
<a class="ms" id="p_26Ps_106"></a><a class="sc" id="106"></a>Rūpaṃ abhiññeyyaṃ;
vedanā abhiññeyyā; saññā abhiññeyyā; saṅkhārā abhiññeyyā; viññāṇaṃ
abhiññeyyaṃ. [5]</p>
<p>
<a class="ms" id="p_26Ps_107"></a><a class="sc" id="107"></a>Cakkhu
abhiññeyyaṃ; sotaṃ abhiññeyyaṃ; ghānaṃ abhiññeyyaṃ; jivhā abhiññeyyā; kāyo
abhiññeyyo; mano abhiññeyyo. Rūpā abhiññeyyā; saddā abhiññeyyā; gandhā
abhiññeyyā; rasā abhiññeyyā; phoṭṭhabbā abhiññeyyā; dhammā abhiññeyyā.
Cakkhuviññāṇaṃ abhiññeyyaṃ; sotaviññāṇaṃ abhiññeyyaṃ; ghānaviññāṇaṃ
abhiññeyyaṃ; jivhāviññāṇaṃ abhiññeyyaṃ; kāyaviññāṇaṃ abhiññeyyaṃ; manoviññāṇaṃ
abhiññeyyaṃ. Cakkhusamphasso abhiññeyyo; sotasamphasso abhiññeyyo;
ghānasamphasso abhiññeyyo; jivhāsamphasso abhiññeyyo; kāyasamphasso abhiññeyyo;
manosamphasso abhiññeyyo; cakkhusamphassajā vedanā abhiññeyyā; sotasamphassajā
vedanā abhiññeyyā; ghānasamphassajā vedanā abhiññeyyā; jivhāsamphassajā vedanā
abhiññeyyā; kāyasamphassajā vedanā abhiññeyyā; manosamphassajā vedanā
abhiññeyyā. Rūpasaññā abhiññeyyā; saddasaññā abhiññeyyā; gandhasaññā
abhiññeyyā; rasasaññā abhiññeyyā; phoṭṭhabbasaññā abhiññeyyā; dhammasaññā
abhiññeyyā. Rūpasañcetanā abhiññeyyā; saddasañcetanā abhiññeyyā;
gandhasañcetanā abhiññeyyā; rasasañcetanā abhiññeyyā; phoṭṭhabbasañcetanā
abhiññeyyā; dhammasañcetanā abhiññeyyā. Rūpataṇhā abhiññeyyā; saddataṇhā
abhiññeyyā; gandhataṇhā abhiññeyyā; rasataṇhā abhiññeyyā; phoṭṭhabbataṇhā
abhiññeyyā; dhammataṇhā abhiññeyyā. Rūpavitakko abhiññeyyo; saddavitakko
abhiññeyyo; gandhavitakko abhiññeyyo; rasavitakko abhiññeyyo; phoṭṭhabbavitakko
abhiññeyyo; dhammavitakko abhiññeyyo. Rūpavicāro abhiññeyyo; saddavicāro
abhiññeyyo; gandhavicāro abhiññeyyo; rasavicāro abhiññeyyo; phoṭṭhabbavicāro
abhiññeyyo; dhammavicāro abhiññeyyo. [60]</p>
<p>
<a class="ms" id="p_26Ps_108"></a><a class="msdiv" id="msdiv4"></a>
<a class="sc" id="108"></a>Pathavīdhātu abhiññeyyā; āpodhātu abhiññeyyā;
tejodhātu abhiññeyyā; vāyodhātu abhiññeyyā; ākāsadhātu abhiññeyyā; viññāṇadhātu
abhiññeyyā. [6]</p>
<p>
<a class="ms" id="p_26Ps_109"></a><a class="sc" id="109"></a>Pathavīkasiṇaṃ
abhiññeyyaṃ; āpokasiṇaṃ abhiññeyyaṃ; tejokasiṇaṃ abhiññeyyaṃ; vāyokasiṇaṃ
abhiññeyyaṃ; nīlakasiṇaṃ abhiññeyyaṃ; pītakasiṇaṃ abhiññeyyaṃ; lohitakasiṇaṃ
abhiññeyyaṃ; odātakasiṇaṃ abhiññeyyaṃ; ākāsakasiṇaṃ abhiññeyyaṃ; viññāṇakasiṇaṃ
abhiññeyyaṃ. [10]</p>
<p>
<a class="ms" id="p_26Ps_110"></a><a class="sc" id="110"></a>Kesā abhiññeyyā;
lomā abhiññeyyā; nakhā abhiññeyyā; dantā abhiññeyyā; taco abhiññeyyo, maṃsaṃ
abhiññeyyaṃ; nhārū abhiññeyyā; aṭṭhī abhiññeyyā; aṭṭhimiñjā abhiññeyyā; vakkaṃ
abhiññeyyaṃ; hadayaṃ abhiññeyyaṃ; yakanaṃ abhiññeyyaṃ; kilomakaṃ abhiññeyyaṃ;
pihakaṃ abhiññeyyaṃ; papphāsaṃ abhiññeyyaṃ; antaṃ abhiññeyyaṃ antaguṇaṃ
abhiññeyyaṃ; udariyaṃ abhiññeyyaṃ; karīsaṃ abhiññeyyaṃ; pittaṃ abhiññeyyaṃ;
semhaṃ abhiññeyyaṃ; pubbo abhiññeyyo; lohitaṃ abhiññeyyaṃ; sedo abhiññeyyo;
medo abhiññeyyo; assu abhiññeyyaṃ; vasā abhiññeyyā; kheḷo abhiññeyyo;
siṅghāṇikā abhiññeyyā; lasikā abhiññeyyā; muttaṃ abhiññeyyaṃ; matthaluṅgaṃ
abhiññeyyaṃ. [32]</p>
<p>
<a class="ms" id="p_26Ps_111"></a><a class="sc" id="111"></a>Cakkhāyatanaṃ
abhiññeyyaṃ; rūpāyatanaṃ abhiññeyyaṃ. Sotāyatanaṃ abhiññeyyaṃ; saddāyatanaṃ
abhiññeyyaṃ. Ghānāyatanaṃ abhiññeyyaṃ; gandhāyatanaṃ abhiññeyyaṃ. Jivhāyatanaṃ
abhiññeyyaṃ; rasāyatanaṃ abhiññeyyaṃ. Kāyāyatanaṃ abhiññeyyaṃ;
phoṭṭhabbāyatanaṃ abhiññeyyaṃ. Manāyatanaṃ abhiññeyyaṃ; dhammāyatanaṃ
abhiññeyyaṃ. [12]</p>
<p>
<a class="ms" id="p_26Ps_112"></a><a class="sc" id="112"></a>Cakkhudhātu
abhiññeyyā; rūpadhātu abhiññeyyā; cakkhuviññāṇadhātu abhiññeyyā. Sotadhātu
abhiññeyyā; saddadhātu abhiññeyyā; sotaviññāṇadhātu abhiññeyyā. Ghānadhātu
abhiññeyyā; gandhadhātu abhiññeyyā; ghānaviññāṇadhātu abhiññeyyā. Jivhādhātu
abhiññeyyā; rasadhātu abhiññeyyā; jivhāviññāṇadhātu abhiññeyyā. Kāyadhātu
abhiññeyyā; phoṭṭhabbadhātu abhiññeyyā; kāyaviññāṇadhātu abhiññeyyā. Manodhātu
abhiññeyyā; dhammadhātu abhiññeyyā; manoviññāṇadhātu abhiññeyyā. [18]</p>
<p>
<a class="ms" id="p_26Ps_113"></a><a class="sc" id="113"></a>Cakkhundriyaṃ
abhiññeyyaṃ; sotindriyaṃ abhiññeyyaṃ; ghānindriyaṃ abhiññeyyaṃ; jivhindriyaṃ
abhiññeyyaṃ; kāyindriyaṃ abhiññeyyaṃ; manindriyaṃ abhiññeyyaṃ; jīvitindriyaṃ
abhiññeyyaṃ; itthindriyaṃ abhiññeyyaṃ; purisindriyaṃ abhiññeyyaṃ; sukhindriyaṃ
abhiññeyyaṃ; dukkhindriyaṃ abhiññeyyaṃ; somanassindriyaṃ abhiññeyyaṃ;
domanassindriyaṃ abhiññeyyaṃ; upekkhindriyaṃ abhiññeyyaṃ; saddhindriyaṃ
abhiññeyyaṃ; vīriyindriyaṃ abhiññeyyaṃ; satindriyaṃ abhiññeyyaṃ; samādhindriyaṃ
abhiññeyyaṃ; paññindriyaṃ abhiññeyyaṃ; anaññātaññassāmītindriyaṃ abhiññeyyaṃ;
aññindriyaṃ abhiññeyyaṃ; aññātāvindriyaṃ abhiññeyyaṃ. [22]</p>
<p>
<a class="ms" id="p_26Ps_114"></a><a class="msdiv" id="msdiv5"></a>
<a class="sc" id="114"></a>Kāmadhātu abhiññeyyā; rūpadhātu abhiññeyyā;
arūpadhātu abhiññeyyā. Kāmabhavo abhiññeyyo; rūpabhavo abhiññeyyo; arūpabhavo
abhiññeyyo. Saññābhavo abhiññeyyo; asaññābhavo abhiññeyyo;
nevasaññānāsaññābhavo abhiññeyyo. Ekavokārabhavo abhiññeyyo; catuvokārabhavo
abhiññeyyo; pañcavokārabhavo abhiññeyyo. [12]</p>
<p>
<a class="ms" id="p_26Ps_115"></a><a class="msdiv" id="msdiv6"></a>
<a class="sc" id="115"></a>Paṭhamaṃ jhānaṃ abhiññeyyaṃ; dutiyaṃ jhānaṃ
abhiññeyyaṃ; tatiyaṃ jhānaṃ abhiññeyyaṃ; catutthaṃ jhānaṃ abhiññeyyaṃ.
Mettācetovimutti abhiññeyyā; karuṇācetovimutti abhiññeyyā; muditācetovimutti
abhiññeyyā; upekkhācetovimutti abhiññeyyā. Ākāsānañcāyatanasamāpatti
abhiññeyyā; viññāṇañcāyatanasamāpatti abhiññeyyā; ākiñcaññāyatanasamāpatti
abhiññeyyā; nevasaññānāsaññāyatanasamāpatti abhiññeyyā. [12]</p>
<p>
<a class="ms" id="p_26Ps_116"></a><a class="sc" id="116"></a>Avijjā abhiññeyyā;
saṅkhārā abhiññeyyā; viññāṇaṃ abhiññeyyaṃ; nāmarūpaṃ abhiññeyyaṃ; saḷāyatanaṃ
abhiññeyyaṃ; phasso abhiññeyyo; vedanā abhiññeyyā; taṇhā abhiññeyyā; upādānaṃ
abhiññeyyaṃ; bhavo abhiññeyyo; jāti abhiññeyyā; jarāmaraṇaṃ abhiññeyyaṃ. [12]
</p>
<p>
<a class="ms" id="p_26Ps_117"></a><a class="msdiv" id="msdiv7"></a>
<a class="sc" id="117"></a>Dukkhaṃ abhiññeyyaṃ; dukkhasamudayo abhiññeyyo;
dukkhanirodho abhiññeyyo; dukkhanirodhagāminī paṭipadā abhiññeyyā. Rūpaṃ
abhiññeyyaṃ; rūpasamudayo abhiññeyyo; rūpanirodho abhiññeyyo; rūpanirodhagāminī
paṭipadā abhiññeyyā. Vedanā abhiññeyyā…pe…  saññā abhiññeyyā…pe…  saṅkhārā
abhiññeyyā…pe…  viññāṇaṃ abhiññeyyaṃ. Cakkhu abhiññeyyaṃ…pe…  jarāmaraṇaṃ
abhiññeyyaṃ; jarāmaraṇasamudayo abhiññeyyo; jarāmaraṇanirodho abhiññeyyo;
jarāmaraṇanirodhagāminī paṭipadā abhiññeyyā. [808]</p>
<p>
<a class="ms" id="p_26Ps_118"></a><a class="sc" id="118"></a>Dukkhassa
pariññaṭṭho abhiññeyyo; dukkhasamudayassa pahānaṭṭho abhiññeyyo;
dukkhanirodhassa sacchikiriyaṭṭho abhiññeyyo; dukkhanirodhagāminiyā paṭipadāya
bhāvanaṭṭho abhiññeyyo. Rūpassa pariññaṭṭho abhiññeyyo; rūpasamudayassa
pahānaṭṭho abhiññeyyo; rūpanirodhassa sacchikiriyaṭṭho abhiññeyyo;
rūpanirodhagāminiyā paṭipadāya bhāvanaṭṭho abhiññeyyo. Vedanāya…pe…  saññāya…
saṅkhārānaṃ…  viññāṇassa…  cakkhussa…pe…  jarāmaraṇassa pariññaṭṭho abhiññeyyo;
jarāmaraṇasamudayassa pahānaṭṭho abhiññeyyo; jarāmaraṇanirodhassa
sacchikiriyaṭṭho abhiññeyyo; jarāmaraṇanirodhagāminiyā paṭipadāya bhāvanaṭṭho
abhiññeyyo. [808]</p>
<p>
<a class="ms" id="p_26Ps_119"></a><a class="sc" id="119"></a>Dukkhassa
pariññāpaṭivedhaṭṭho abhiññeyyo; dukkhasamudayassa pahānapaṭivedhaṭṭho
abhiññeyyo; dukkhanirodhassa sacchikiriyāpaṭivedhaṭṭho abhiññeyyo;
dukkhanirodhagāminiyā paṭipadāya bhāvanāpaṭivedhaṭṭho abhiññeyyo. Rūpassa
pariññāpaṭivedhaṭṭho abhiññeyyo; rūpasamudayassa pahānapaṭivedhaṭṭho
abhiññeyyo; rūpanirodhassa sacchikiriyāpaṭivedhaṭṭho abhiññeyyo;
rūpanirodhagāminiyā paṭipadāya bhāvanāpaṭivedhaṭṭho abhiññeyyo. Vedanāya…pe…
saññāya…  saṅkhārānaṃ…  viññāṇassa…  cakkhussa…pe…  jarāmaraṇassa
pariññāpaṭivedhaṭṭho abhiññeyyo; jarāmaraṇasamudayassa pahānapaṭivedhaṭṭho
abhiññeyyo; jarāmaraṇanirodhassa sacchikiriyāpaṭivedhaṭṭho abhiññeyyo;
jarāmaraṇanirodhagāminiyā paṭipadāya bhāvanāpaṭivedhaṭṭho abhiññeyyo. [808]
</p>
<p>
<a class="ms" id="p_26Ps_120"></a><a class="msdiv" id="msdiv8"></a>
<a class="sc" id="120"></a>Dukkhaṃ abhiññeyyaṃ; dukkhasamudayo abhiññeyyo;
dukkhanirodho abhiññeyyo; dukkhassa samudayanirodho abhiññeyyo; dukkhassa
chandarāganirodho abhiññeyyo; dukkhassa assādo abhiññeyyo; dukkhassa ādīnavo
abhiññeyyo; dukkhassa nissaraṇaṃ abhiññeyyaṃ. Rūpaṃ abhiññeyyaṃ; rūpasamudayo
abhiññeyyo; rūpanirodho abhiññeyyo; rūpassa samudayanirodho abhiññeyyo; rūpassa
chandarāganirodho abhiññeyyo; rūpassa assādo abhiññeyyo; rūpassa ādīnavo
abhiññeyyo; rūpassa nissaraṇaṃ abhiññeyyaṃ. Vedanā abhiññeyyā…pe…  saññā
abhiññeyyā…  saṅkhārā abhiññeyyā…  viññāṇaṃ abhiññeyyaṃ…  cakkhu
abhiññeyyaṃ…pe…  jarāmaraṇaṃ abhiññeyyaṃ; jarāmaraṇasamudayo abhiññeyyo;
jarāmaraṇanirodho abhiññeyyo; jarāmaraṇassa samudayanirodho abhiññeyyo;
jarāmaraṇassa chandarāganirodho abhiññeyyo; jarāmaraṇassa assādo abhiññeyyo;
jarāmaraṇassa ādīnavo abhiññeyyo; jarāmaraṇassa nissaraṇaṃ abhiññeyyaṃ. [1616]
</p>
<p>
<a class="ms" id="p_26Ps_121"></a><a class="sc" id="121"></a>Dukkhaṃ
abhiññeyyaṃ; dukkhasamudayo abhiññeyyo; dukkhanirodho abhiññeyyo;
dukkhanirodhagāminī paṭipadā abhiññeyyā; dukkhassa assādo abhiññeyyo; dukkhassa
ādīnavo abhiññeyyo; dukkhassa nissaraṇaṃ abhiññeyyaṃ. Rūpaṃ abhiññeyyaṃ;
rūpasamudayo abhiññeyyo; rūpanirodho abhiññeyyo; rūpanirodhagāminī paṭipadā
abhiññeyyā; rūpassa assādo abhiññeyyo; rūpassa ādīnavo abhiññeyyo; rūpassa
nissaraṇaṃ abhiññeyyaṃ. Vedanā abhiññeyyā…pe…  saññā abhiññeyyā…  saṅkhārā
abhiññeyyā…  viññāṇaṃ abhiññeyyaṃ…  cakkhu abhiññeyyaṃ…pe…  jarāmaraṇaṃ
abhiññeyyaṃ; jarāmaraṇasamudayo abhiññeyyo; jarāmaraṇanirodho abhiññeyyo;
jarāmaraṇanirodhagāminī paṭipadā abhiññeyyā; jarāmaraṇassa assādo abhiññeyyo;
jarāmaraṇassa ādīnavo abhiññeyyo; jarāmaraṇassa nissaraṇaṃ abhiññeyyaṃ. [1414]
</p>
<p>
<a class="ms" id="p_26Ps_122"></a><a class="msdiv" id="msdiv9"></a>
<a class="sc" id="122"></a>Aniccānupassanā abhiññeyyā; dukkhānupassanā
abhiññeyyā; anattānupassanā abhiññeyyā; nibbidānupassanā abhiññeyyā;
virāgānupassanā abhiññeyyā; nirodhānupassanā abhiññeyyā; paṭinissaggānupassanā
abhiññeyyā. Rūpe aniccānupassanā abhiññeyyā; rūpe dukkhānupassanā abhiññeyyā;
rūpe anattānupassanā abhiññeyyā; rūpe nibbidānupassanā abhiññeyyā; rūpe
virāgānupassanā abhiññeyyā; rūpe nirodhānupassanā abhiññeyyā; rūpe
paṭinissaggānupassanā abhiññeyyā. Vedanāya…pe…  saññāya…  saṅkhāresu…  viññāṇe…
cakkhusmiṃ…pe…  jarāmaraṇe aniccānupassanā abhiññeyyā; jarāmaraṇe
dukkhānupassanā abhiññeyyā; jarāmaraṇe anattānupassanā abhiññeyyā; jarāmaraṇe
nibbidānupassanā abhiññeyyā; jarāmaraṇe virāgānupassanā abhiññeyyā; jarāmaraṇe
nirodhānupassanā abhiññeyyā; jarāmaraṇe paṭinissaggānupassanā abhiññeyyā.
[1414]</p>
<p>
<a class="ms" id="p_26Ps_123"></a><a class="msdiv" id="msdiv10"></a>
<a class="sc" id="123"></a>Uppādo abhiññeyyo; pavattaṃ abhiññeyyaṃ; nimittaṃ
abhiññeyyaṃ; āyūhanā abhiññeyyā; paṭisandhi abhiññeyyā; gati abhiññeyyā;
nibbatti abhiññeyyā; upapatti abhiññeyyā; jāti abhiññeyyā; jarā abhiññeyyā;
byādhi abhiññeyyo, maraṇaṃ abhiññeyyaṃ; soko abhiññeyyo; paridevo abhiññeyyo;
upāyāso abhiññeyyo. [15]</p>
<p>
<a class="ms" id="p_26Ps_124"></a><a class="sc" id="124"></a>Anuppādo
abhiññeyyo; appavattaṃ abhiññeyyaṃ; animittaṃ abhiññeyyaṃ; anāyūhanā
abhiññeyyā; appaṭisandhi abhiññeyyā; agati abhiññeyyā; anibbatti abhiññeyyā;
anupapatti abhiññeyyā; ajāti abhiññeyyā; ajarā abhiññeyyā; abyādhi abhiññeyyo;
amataṃ abhiññeyyaṃ; asoko abhiññeyyo; aparidevo abhiññeyyo; anupāyāso
abhiññeyyo. [15]</p>
<p>
<a class="ms" id="p_26Ps_125"></a><a class="sc" id="125"></a>Uppādo abhiññeyyo;
anuppādo abhiññeyyo; pavattaṃ abhiññeyyaṃ; appavattaṃ abhiññeyyaṃ. Nimittaṃ
abhiññeyyaṃ; animittaṃ abhiññeyyaṃ. Āyūhanā abhiññeyyā; anāyūhanā abhiññeyyā.
Paṭisandhi abhiññeyyā; appaṭisandhi abhiññeyyā. Gati abhiññeyyā; agati
abhiññeyyā. Nibbatti abhiññeyyā; anibbatti abhiññeyyā. Upapatti abhiññeyyā;
anupapatti abhiññeyyā. Jāti abhiññeyyā; ajāti abhiññeyyā. Jarā abhiññeyyā;
ajarā abhiññeyyā. Byādhi abhiññeyyo; abyādhi abhiññeyyo. Maraṇaṃ abhiññeyyaṃ;
amataṃ abhiññeyyaṃ. Soko abhiññeyyo; asoko abhiññeyyo. Paridevo abhiññeyyo;
aparidevo abhiññeyyo. Upāyāso abhiññeyyo; anupāyāso abhiññeyyo. [30]</p>
<p>
<a class="ms" id="p_26Ps_126"></a><a class="sc" id="126"></a>Uppādo dukkhanti
abhiññeyyaṃ. Pavattaṃ dukkhanti abhiññeyyaṃ. Nimittaṃ dukkhanti abhiññeyyaṃ.
Āyūhanā dukkhanti abhiññeyyaṃ. Paṭisandhi dukkhanti abhiññeyyaṃ. Gati dukkhanti
abhiññeyyaṃ. Nibbatti dukkhanti abhiññeyyaṃ. Upapatti dukkhanti abhiññeyyaṃ.
Jāti dukkhanti abhiññeyyaṃ. Jarā dukkhanti abhiññeyyaṃ. Byādhi dukkhanti
abhiññeyyaṃ. Maraṇaṃ dukkhanti abhiññeyyaṃ. Soko dukkhanti abhiññeyyaṃ.
Paridevo dukkhanti abhiññeyyaṃ. Upāyāso dukkhanti abhiññeyyaṃ. [15]</p>
<p>
<a class="ms" id="p_26Ps_127"></a><a class="sc" id="127"></a>Anuppādo sukhanti
abhiññeyyaṃ. Appavattaṃ sukhanti abhiññeyyaṃ. Animittaṃ sukhanti abhiññeyyaṃ.
Anāyūhanā sukhanti abhiññeyyaṃ. Appaṭisandhi sukhanti abhiññeyyaṃ. Agati
sukhanti abhiññeyyaṃ. Anibbatti sukhanti abhiññeyyaṃ. Anupapatti sukhanti
abhiññeyyaṃ. Ajāti sukhanti abhiññeyyaṃ. Ajarā sukhanti abhiññeyyaṃ. Abyādhi
sukhanti abhiññeyyaṃ. Amataṃ sukhanti abhiññeyyaṃ. Asoko sukhanti abhiññeyyaṃ.
Aparidevo sukhanti abhiññeyyaṃ. Anupāyāso sukhanti abhiññeyyaṃ. [15]</p>
<p>
<a class="ms" id="p_26Ps_128"></a><a class="sc" id="128"></a>Uppādo dukkhaṃ,
anuppādo sukhanti abhiññeyyaṃ. Pavattaṃ dukkhaṃ, appavattaṃ sukhanti
abhiññeyyaṃ. Nimittaṃ dukkhaṃ, animittaṃ sukhanti abhiññeyyaṃ. Āyūhanā dukkhaṃ,
anāyūhanā sukhanti abhiññeyyaṃ. Paṭisandhi dukkhaṃ, appaṭisandhi sukhanti
abhiññeyyaṃ. Gati dukkhaṃ, agati sukhanti abhiññeyyaṃ. Nibbatti dukkhaṃ,
anibbatti sukhanti abhiññeyyaṃ. Upapatti dukkhaṃ, anupapatti sukhanti
abhiññeyyaṃ. Jāti dukkhaṃ, ajāti sukhanti abhiññeyyaṃ. Jarā dukkhaṃ, ajarā
sukhanti abhiññeyyaṃ. Byādhi dukkhaṃ, abyādhi sukhanti abhiññeyyaṃ. Maraṇaṃ
dukkhaṃ, amataṃ sukhanti abhiññeyyaṃ. Soko dukkhaṃ, asoko sukhanti abhiññeyyaṃ.
Paridevo dukkhaṃ, aparidevo sukhanti abhiññeyyaṃ. Upāyāso dukkhaṃ, anupāyāso
sukhanti abhiññeyyaṃ. [30]</p>
<p>
<a class="ms" id="p_26Ps_129"></a><a class="sc" id="129"></a>Uppādo bhayanti
abhiññeyyaṃ. Pavattaṃ bhayanti abhiññeyyaṃ. Nimittaṃ bhayanti abhiññeyyaṃ.
Āyūhanā bhayanti abhiññeyyaṃ. Paṭisandhi bhayanti abhiññeyyaṃ. Gati bhayanti
abhiññeyyaṃ. Nibbatti bhayanti abhiññeyyaṃ. Upapatti bhayanti abhiññeyyaṃ. Jāti
bhayanti abhiññeyyaṃ. Jarā bhayanti abhiññeyyaṃ. Byādhi bhayanti abhiññeyyaṃ.
Maraṇaṃ bhayanti abhiññeyyaṃ. Soko bhayanti abhiññeyyaṃ. Paridevo bhayanti
abhiññeyyaṃ. Upāyāso bhayanti abhiññeyyaṃ. [15]</p>
<p>
<a class="ms" id="p_26Ps_130"></a><a class="sc" id="130"></a>Anuppādo khemanti
abhiññeyyaṃ. Appavattaṃ khemanti abhiññeyyaṃ. Animittaṃ khemanti abhiññeyyaṃ.
Anāyūhanā khemanti abhiññeyyaṃ. Appaṭisandhi khemanti abhiññeyyaṃ. Agati
khemanti abhiññeyyaṃ. Anibbatti khemanti abhiññeyyaṃ. Anupapatti khemanti
abhiññeyyaṃ. Ajāti khemanti abhiññeyyaṃ. Ajarā khemanti abhiññeyyaṃ. Abyādhi
khemanti abhiññeyyaṃ. Amataṃ khemanti abhiññeyyaṃ. Asoko khemanti abhiññeyyaṃ.
Aparidevo khemanti abhiññeyyaṃ. Anupāyāso khemanti abhiññeyyaṃ. [15]</p>
<p>
<a class="ms" id="p_26Ps_131"></a><a class="sc" id="131"></a>Uppādo bhayaṃ,
anuppādo khemanti abhiññeyyaṃ. Pavattaṃ bhayaṃ, appavattaṃ khemanti
abhiññeyyaṃ. Nimittaṃ bhayaṃ, animittaṃ khemanti abhiññeyyaṃ. Āyūhanā bhayaṃ,
anāyūhanā khemanti abhiññeyyaṃ. Paṭisandhi bhayaṃ, appaṭisandhi khemanti
abhiññeyyaṃ. Gati bhayaṃ, agati khemanti abhiññeyyaṃ. Nibbatti bhayaṃ,
anibbatti khemanti abhiññeyyaṃ. Upapatti bhayaṃ, anupapatti khemanti
abhiññeyyaṃ. Jāti bhayaṃ, ajāti khemanti abhiññeyyaṃ. Jarā bhayaṃ, ajarā
khemanti abhiññeyyaṃ. Byādhi bhayaṃ, abyādhi khemanti abhiññeyyaṃ. Maraṇaṃ
bhayaṃ, amataṃ khemanti abhiññeyyaṃ. Soko bhayaṃ, asoko khemanti abhiññeyyaṃ.
Paridevo bhayaṃ, aparidevo khemanti abhiññeyyaṃ. Upāyāso bhayaṃ, anupāyāso
khemanti abhiññeyyaṃ. [30]</p>
<p>
<a class="ms" id="p_26Ps_132"></a><a class="sc" id="132"></a>Uppādo sāmisanti
abhiññeyyaṃ. Pavattaṃ sāmisanti abhiññeyyaṃ. Nimittaṃ sāmisanti abhiññeyyaṃ.
Āyūhanā sāmisanti abhiññeyyaṃ. Paṭisandhi sāmisanti abhiññeyyaṃ. Gati sāmisanti
abhiññeyyaṃ. Nibbatti sāmisanti abhiññeyyaṃ. Upapatti sāmisanti abhiññeyyaṃ.
Jāti sāmisanti abhiññeyyaṃ. Jarā sāmisanti abhiññeyyaṃ. Byādhi sāmisanti
abhiññeyyaṃ. Maraṇaṃ sāmisanti abhiññeyyaṃ. Soko sāmisanti abhiññeyyaṃ.
Paridevo sāmisanti abhiññeyyaṃ. Upāyāso sāmisanti abhiññeyyaṃ. [15]</p>
<p>
<a class="ms" id="p_26Ps_133"></a><a class="sc" id="133"></a>Anuppādo
nirāmisanti abhiññeyyaṃ. Appavattaṃ nirāmisanti abhiññeyyaṃ. Animittaṃ
nirāmisanti abhiññeyyaṃ. Anāyūhanā nirāmisanti abhiññeyyaṃ. Appaṭisandhi
nirāmisanti abhiññeyyaṃ. Agati nirāmisanti abhiññeyyaṃ. Anibbatti nirāmisanti
abhiññeyyaṃ. Anupapatti nirāmisanti abhiññeyyaṃ. Ajāti nirāmisanti abhiññeyyaṃ.
Ajarā nirāmisanti abhiññeyyaṃ. Abyādhi nirāmisanti abhiññeyyaṃ. Amataṃ
nirāmisanti abhiññeyyaṃ. Asoko nirāmisanti abhiññeyyaṃ. Aparidevo nirāmisanti
abhiññeyyaṃ. Anupāyāso nirāmisanti abhiññeyyaṃ. [15]</p>
<p>
<a class="ms" id="p_26Ps_134"></a><a class="sc" id="134"></a>Uppādo sāmisaṃ,
anuppādo nirāmisanti abhiññeyyaṃ. Pavattaṃ sāmisaṃ, appavattaṃ nirāmisanti
abhiññeyyaṃ. Nimittaṃ sāmisaṃ, animittaṃ nirāmisanti abhiññeyyaṃ. Āyūhanā
sāmisaṃ, anāyūhanā nirāmisanti abhiññeyyaṃ. Paṭisandhi sāmisaṃ, appaṭisandhi
nirāmisanti abhiññeyyaṃ. Gati sāmisaṃ, agati nirāmisanti abhiññeyyaṃ. Nibbatti
sāmisaṃ, anibbatti nirāmisanti abhiññeyyaṃ. Upapatti sāmisaṃ, anupapatti
nirāmisanti abhiññeyyaṃ. Jāti sāmisaṃ, ajāti nirāmisanti abhiññeyyaṃ. Jarā
sāmisaṃ, ajarā nirāmisanti abhiññeyyaṃ. Byādhi sāmisaṃ, abyādhi nirāmisanti
abhiññeyyaṃ. Maraṇaṃ sāmisaṃ, amataṃ nirāmisanti abhiññeyyaṃ. Soko sāmisaṃ,
asoko nirāmisanti abhiññeyyaṃ. Paridevo sāmisaṃ, aparidevo nirāmisanti
abhiññeyyaṃ. Upāyāso sāmisaṃ, anupāyāso nirāmisanti abhiññeyyaṃ. [30]</p>
<p>
<a class="ms" id="p_26Ps_135"></a><a class="sc" id="135"></a>Uppādo saṅkhārāti
abhiññeyyaṃ. Pavattaṃ saṅkhārāti abhiññeyyaṃ. Nimittaṃ saṅkhārāti abhiññeyyaṃ.
Āyūhanā saṅkhārāti abhiññeyyaṃ. Paṭisandhi saṅkhārāti abhiññeyyaṃ. Gati
saṅkhārāti abhiññeyyaṃ. Nibbatti saṅkhārāti abhiññeyyaṃ. Upapatti saṅkhārāti
abhiññeyyaṃ. Jāti saṅkhārāti abhiññeyyaṃ. Jarā saṅkhārāti abhiññeyyaṃ. Byādhi
saṅkhārāti abhiññeyyaṃ. Maraṇaṃ saṅkhārāti abhiññeyyaṃ. Soko saṅkhārāti
abhiññeyyaṃ. Paridevo saṅkhārāti abhiññeyyaṃ. Upāyāso saṅkhārāti abhiññeyyaṃ.
[15]</p>
<p>
<a class="ms" id="p_26Ps_136"></a><a class="sc" id="136"></a>Anuppādo
nibbānanti abhiññeyyaṃ. Appavattaṃ nibbānanti abhiññeyyaṃ. Animittaṃ nibbānanti
abhiññeyyaṃ. Anāyūhanā nibbānanti abhiññeyyaṃ. Appaṭisandhi nibbānanti
abhiññeyyaṃ. Agati nibbānanti abhiññeyyaṃ. Anibbatti nibbānanti abhiññeyyaṃ.
Anupapatti nibbānanti abhiññeyyaṃ. Ajāti nibbānanti abhiññeyyaṃ. Ajaraṃ
nibbānanti abhiññeyyaṃ. Abyādhi nibbānanti abhiññeyyaṃ. Amataṃ nibbānanti
abhiññeyyaṃ. Asoko nibbānanti abhiññeyyaṃ. Aparidevo nibbānanti abhiññeyyaṃ.
Anupāyāso nibbānanti abhiññeyyaṃ. [15]</p>
<p>
<a class="ms" id="p_26Ps_137"></a><a class="sc" id="137"></a>Uppādo saṅkhārā,
anuppādo nibbānanti abhiññeyyaṃ. Pavattaṃ saṅkhārā, appavattaṃ nibbānanti
abhiññeyyaṃ. Nimittaṃ saṅkhārā, animittaṃ nibbānanti abhiññeyyaṃ. Āyūhanā
saṅkhārā, anāyūhanā nibbānanti abhiññeyyaṃ. Paṭisandhi saṅkhārā, appaṭisandhi
nibbānanti abhiññeyyaṃ. Gati saṅkhārā, agati nibbānanti abhiññeyyaṃ. Nibbatti
saṅkhārā, anibbatti nibbānanti abhiññeyyaṃ. Upapatti saṅkhārā, anupapatti
nibbānanti abhiññeyyaṃ. Jāti saṅkhārā, ajāti nibbānanti abhiññeyyaṃ. Jarā
saṅkhārā, ajarā nibbānanti abhiññeyyaṃ. Byādhi saṅkhārā, abyādhi nibbānanti
abhiññeyyaṃ. Maraṇaṃ saṅkhārā, amataṃ nibbānanti abhiññeyyaṃ. Soko saṅkhārā,
asoko nibbānanti abhiññeyyaṃ. Paridevo saṅkhārā, aparidevo nibbānanti
abhiññeyyaṃ. Upāyāso saṅkhārā, anupāyāso nibbānanti abhiññeyyaṃ. [30]</p>
<p class="endsutta">
<a class="ms" id="p_26Ps_138"></a>
<a class="sc" id="138"></a>
Paṭhamabhāṇavāro.</p>
<p>
<a class="ms" id="p_26Ps_139"></a><a class="msdiv" id="msdiv11"></a>
<a class="sc" id="139"></a>Pariggahaṭṭho abhiññeyyo; parivāraṭṭho abhiññeyyo;
paripūraṭṭho abhiññeyyo; ekaggaṭṭho abhiññeyyo; avikkhepaṭṭho abhiññeyyo;
paggahaṭṭho abhiññeyyo; avisāraṭṭho abhiññeyyo; anāvilaṭṭho abhiññeyyo;
aniñjanaṭṭho abhiññeyyo; ekattupaṭṭhānavasena cittassa ṭhitaṭṭho abhiññeyyo;
ārammaṇaṭṭho abhiññeyyo; gocaraṭṭho abhiññeyyo; pahānaṭṭho abhiññeyyo;
pariccāgaṭṭho abhiññeyyo; vuṭṭhānaṭṭho abhiññeyyo; vivaṭṭanaṭṭho abhiññeyyo;
santaṭṭho abhiññeyyo; paṇītaṭṭho abhiññeyyo; vimuttaṭṭho abhiññeyyo;
anāsavaṭṭho abhiññeyyo; taraṇaṭṭho abhiññeyyo; animittaṭṭho abhiññeyyo;
appaṇihitaṭṭho abhiññeyyo; suññataṭṭho abhiññeyyo; ekarasaṭṭho abhiññeyyo;
anativattanaṭṭho abhiññeyyo; yuganaddhaṭṭho abhiññeyyo; niyyānaṭṭho abhiññeyyo;
hetuṭṭho abhiññeyyo; dassanaṭṭho abhiññeyyo; ādhipateyyaṭṭho abhiññeyyo. [31]
</p>
<p>
<a class="ms" id="p_26Ps_140"></a><a class="msdiv" id="msdiv12"></a>
<a class="sc" id="140"></a>Samathassa avikkhepaṭṭho abhiññeyyo; vipassanāya
anupassanaṭṭho abhiññeyyo; samathavipassanānaṃ ekarasaṭṭho abhiññeyyo;
yuganaddhassa anativattanaṭṭho abhiññeyyo. [4]</p>
<p>
<a class="ms" id="p_26Ps_141"></a><a class="sc" id="141"></a>Sikkhāya
samādānaṭṭho abhiññeyyo; ārammaṇassa gocaraṭṭho abhiññeyyo; līnassa cittassa
paggahaṭṭho abhiññeyyo; uddhatassa cittassa niggahaṭṭho abhiññeyyo;
ubhovisuddhānaṃ ajjhupekkhanaṭṭho abhiññeyyo; visesādhigamaṭṭho abhiññeyyo;
uttari paṭivedhaṭṭho abhiññeyyo; saccābhisamayaṭṭho abhiññeyyo; nirodhe
patiṭṭhāpakaṭṭho abhiññeyyo. [9]</p>
<p>
<a class="ms" id="p_26Ps_142"></a><a class="sc" id="142"></a>Saddhindriyassa
adhimokkhaṭṭho abhiññeyyo; vīriyindriyassa paggahaṭṭho abhiññeyyo;
satindriyassa upaṭṭhānaṭṭho abhiññeyyo; samādhindriyassa avikkhepaṭṭho
abhiññeyyo; paññindriyassa dassanaṭṭho abhiññeyyo. [5]</p>
<p>
<a class="ms" id="p_26Ps_143"></a><a class="sc" id="143"></a>Saddhābalassa
assaddhiye akampiyaṭṭho abhiññeyyo; vīriyabalassa kosajje akampiyaṭṭho
abhiññeyyo; satibalassa pamāde akampiyaṭṭho abhiññeyyo; samādhibalassa uddhacce
akampiyaṭṭho abhiññeyyo; paññābalassa avijjāya akampiyaṭṭho abhiññeyyo. [5]
</p>
<p>
<a class="ms" id="p_26Ps_144"></a><a class="sc" id="144"></a>Satisambojjhaṅgassa
upaṭṭhānaṭṭho abhiññeyyo; dhammavicayasambojjhaṅgassa pavicayaṭṭho abhiññeyyo;
vīriyasambojjhaṅgassa paggahaṭṭho abhiññeyyo; pītisambojjhaṅgassa pharaṇaṭṭho
abhiññeyyo; passaddhisambojjhaṅgassa upasamaṭṭho abhiññeyyo;
samādhisambojjhaṅgassa avikkhepaṭṭho abhiññeyyo; upekkhāsambojjhaṅgassa
paṭisaṅkhānaṭṭho abhiññeyyo. [7]</p>
<p>
<a class="ms" id="p_26Ps_145"></a><a class="sc" id="145"></a>Sammādiṭṭhiyā
dassanaṭṭho abhiññeyyo; sammāsaṅkappassa abhiniropanaṭṭho abhiññeyyo;
sammāvācāya pariggahaṭṭho abhiññeyyo; sammākammantassa samuṭṭhānaṭṭho
abhiññeyyo; sammāājīvassa vodānaṭṭho abhiññeyyo; sammāvāyāmassa paggahaṭṭho
abhiññeyyo; sammāsatiyā upaṭṭhānaṭṭho abhiññeyyo; sammāsamādhissa avikkhepaṭṭho
abhiññeyyo. [8]</p>
<p>
<a class="ms" id="p_26Ps_146"></a><a class="msdiv" id="msdiv13"></a>
<a class="sc" id="146"></a>Indriyānaṃ ādhipateyyaṭṭho abhiññeyyo; balānaṃ
akampiyaṭṭho abhiññeyyo; bojjhaṅgānaṃ niyyānaṭṭho abhiññeyyo; maggassa hetuṭṭho
abhiññeyyo; satipaṭṭhānānaṃ upaṭṭhānaṭṭho abhiññeyyo; sammappadhānānaṃ
padahanaṭṭho abhiññeyyo; iddhipādānaṃ ijjhanaṭṭho abhiññeyyo; saccānaṃ
tathaṭṭho abhiññeyyo; payogānaṃ paṭippassaddhaṭṭho abhiññeyyo; phalānaṃ
sacchikiriyaṭṭho abhiññeyyo. [10]</p>
<p>
<a class="ms" id="p_26Ps_147"></a><a class="sc" id="147"></a>Vitakkassa
abhiniropanaṭṭho abhiññeyyo; vicārassa upavicāraṭṭho abhiññeyyo; pītiyā
pharaṇaṭṭho abhiññeyyo; sukhassa abhisandanaṭṭho abhiññeyyo. Cittassa
ekaggaṭṭho abhiññeyyo. [50]</p>
<p>
<a class="ms" id="p_26Ps_148"></a><a class="sc" id="148"></a>Āvajjanaṭṭho
abhiññeyyo; vijānanaṭṭho abhiññeyyo; pajānanaṭṭho abhiññeyyo; sañjānanaṭṭho
abhiññeyyo; ekodaṭṭho abhiññeyyo. Abhiññāya ñātaṭṭho abhiññeyyo; pariññāya
tīraṇaṭṭho abhiññeyyo; pahānassa pariccāgaṭṭho abhiññeyyo; bhāvanāya
ekarasaṭṭho abhiññeyyo; sacchikiriyāya phassanaṭṭho abhiññeyyo; khandhānaṃ
khandhaṭṭho abhiññeyyo; dhātūnaṃ dhātuṭṭho abhiññeyyo; āyatanānaṃ āyatanaṭṭho
abhiññeyyo; saṅkhatānaṃ saṅkhataṭṭho abhiññeyyo; asaṅkhatassa asaṅkhataṭṭho
abhiññeyyo. [15]</p>
<p>
<a class="ms" id="p_26Ps_149"></a><a class="msdiv" id="msdiv14"></a>
<a class="sc" id="149"></a>Cittaṭṭho abhiññeyyo; cittānantariyaṭṭho abhiññeyyo;
cittassa vuṭṭhānaṭṭho abhiññeyyo; cittassa vivaṭṭanaṭṭho abhiññeyyo; cittassa
hetuṭṭho abhiññeyyo; cittassa paccayaṭṭho abhiññeyyo; cittassa vatthuṭṭho
abhiññeyyo; cittassa bhūmaṭṭho abhiññeyyo; cittassa ārammaṇaṭṭho abhiññeyyo;
cittassa gocaraṭṭho abhiññeyyo; cittassa cariyaṭṭho abhiññeyyo; cittassa
gataṭṭho abhiññeyyo; cittassa abhinīhāraṭṭho abhiññeyyo; cittassa niyyānaṭṭho
abhiññeyyo; cittassa nissaraṇaṭṭho abhiññeyyo. [15]</p>
<p>
<a class="ms" id="p_26Ps_150"></a><a class="msdiv" id="msdiv15"></a>
<a class="sc" id="150"></a>Ekatte āvajjanaṭṭho abhiññeyyo; ekatte vijānanaṭṭho
abhiññeyyo; ekatte pajānanaṭṭho abhiññeyyo; ekatte sañjānanaṭṭho abhiññeyyo;
ekatte ekodaṭṭho abhiññeyyo; ( ) ekatte pakkhandanaṭṭho abhiññeyyo; ekatte
pasīdanaṭṭho abhiññeyyo; ekatte santiṭṭhanaṭṭho abhiññeyyo; ekatte
vimuccanaṭṭho abhiññeyyo; ekatte “etaṃ santan”ti passanaṭṭho abhiññeyyo; ekatte
yānīkataṭṭho abhiññeyyo; ekatte vatthukataṭṭho abhiññeyyo; ekatte
anuṭṭhitaṭṭho abhiññeyyo; ekatte paricitaṭṭho abhiññeyyo; ekatte
susamāraddhaṭṭho abhiññeyyo; ekatte pariggahaṭṭho abhiññeyyo; ekatte
parivāraṭṭho abhiññeyyo; ekatte paripūraṭṭho abhiññeyyo; ekatte samodhānaṭṭho
abhiññeyyo; ekatte adhiṭṭhānaṭṭho abhiññeyyo; ekatte āsevanaṭṭho abhiññeyyo;
ekatte bhāvanaṭṭho abhiññeyyo; ekatte bahulīkammaṭṭho abhiññeyyo; ekatte
susamuggataṭṭho abhiññeyyo; ekatte suvimuttaṭṭho abhiññeyyo; ekatte
bujjhanaṭṭho abhiññeyyo; ekatte anubujjhanaṭṭho abhiññeyyo; ekatte
paṭibujjhanaṭṭho abhiññeyyo; ekatte sambujjhanaṭṭho abhiññeyyo; ekatte
bodhanaṭṭho abhiññeyyo; ekatte anubodhanaṭṭho abhiññeyyo; ekatte
paṭibodhanaṭṭho abhiññeyyo; ekatte sambodhanaṭṭho abhiññeyyo; ekatte
bodhipakkhiyaṭṭho abhiññeyyo; ekatte anubodhipakkhiyaṭṭho abhiññeyyo; ekatte
paṭibodhipakkhiyaṭṭho abhiññeyyo; ekatte sambodhipakkhiyaṭṭho abhiññeyyo;
ekatte jotanaṭṭho abhiññeyyo; ekatte ujjotanaṭṭho abhiññeyyo; ekatte
anujotanaṭṭho abhiññeyyo; ekatte paṭijotanaṭṭho abhiññeyyo; ekatte
sañjotanaṭṭho abhiññeyyo. [42]</p>
<p>
<a class="ms" id="p_26Ps_151"></a><a class="msdiv" id="msdiv16"></a>
<a class="sc" id="151"></a>Patāpanaṭṭho abhiññeyyo; virocanaṭṭho abhiññeyyo;
kilesānaṃ santāpanaṭṭho abhiññeyyo; amalaṭṭho abhiññeyyo; vimalaṭṭho
abhiññeyyo; nimmalaṭṭho abhiññeyyo; samaṭṭho abhiññeyyo; samayaṭṭho abhiññeyyo;
vivekaṭṭho abhiññeyyo; vivekacariyaṭṭho abhiññeyyo; virāgaṭṭho abhiññeyyo;
virāgacariyaṭṭho abhiññeyyo; nirodhaṭṭho abhiññeyyo; nirodhacariyaṭṭho
abhiññeyyo; vosaggaṭṭho abhiññeyyo; vosaggacariyaṭṭho abhiññeyyo; vimuttaṭṭho
abhiññeyyo; vimutticariyaṭṭho abhiññeyyo. [18]</p>
<p>
<a class="ms" id="p_26Ps_152"></a><a class="sc" id="152"></a>Chandaṭṭho
abhiññeyyo; chandassa mūlaṭṭho abhiññeyyo; chandassa pādaṭṭho abhiññeyyo;
chandassa padhānaṭṭho abhiññeyyo; chandassa ijjhanaṭṭho abhiññeyyo; chandassa
adhimokkhaṭṭho abhiññeyyo; chandassa paggahaṭṭho abhiññeyyo; chandassa
upaṭṭhānaṭṭho abhiññeyyo; chandassa avikkhepaṭṭho abhiññeyyo; chandassa
dassanaṭṭho abhiññeyyo. [10]</p>
<p>
<a class="ms" id="p_26Ps_153"></a><a class="sc" id="153"></a>Vīriyaṭṭho
abhiññeyyo; vīriyassa mūlaṭṭho abhiññeyyo; vīriyassa pādaṭṭho abhiññeyyo;
vīriyassa padhānaṭṭho abhiññeyyo; vīriyassa ijjhanaṭṭho abhiññeyyo; vīriyassa
adhimokkhaṭṭho abhiññeyyo; vīriyassa paggahaṭṭho abhiññeyyo; vīriyassa
upaṭṭhānaṭṭho abhiññeyyo; vīriyassa avikkhepaṭṭho abhiññeyyo; vīriyassa
dassanaṭṭho abhiññeyyo. [10]</p>
<p>
<a class="ms" id="p_26Ps_154"></a><a class="sc" id="154"></a>Cittaṭṭho
abhiññeyyo; cittassa mūlaṭṭho abhiññeyyo; cittassa pādaṭṭho abhiññeyyo;
cittassa padhānaṭṭho abhiññeyyo; cittassa ijjhanaṭṭho abhiññeyyo; cittassa
adhimokkhaṭṭho abhiññeyyo; cittassa paggahaṭṭho abhiññeyyo; cittassa
upaṭṭhānaṭṭho abhiññeyyo; cittassa avikkhepaṭṭho abhiññeyyo; cittassa
dassanaṭṭho abhiññeyyo. [10]</p>
<p>
<a class="ms" id="p_26Ps_155"></a><a class="sc" id="155"></a>Vīmaṃsaṭṭho
abhiññeyyo; vīmaṃsāya mūlaṭṭho abhiññeyyo; vīmaṃsāya pādaṭṭho abhiññeyyo;
vīmaṃsāya padhānaṭṭho abhiññeyyo; vīmaṃsāya ijjhanaṭṭho abhiññeyyo; vīmaṃsāya
adhimokkhaṭṭho abhiññeyyo; vīmaṃsāya paggahaṭṭho abhiññeyyo; vīmaṃsāya
upaṭṭhānaṭṭho abhiññeyyo; vīmaṃsāya avikkhepaṭṭho abhiññeyyo; vīmaṃsāya
dassanaṭṭho abhiññeyyo. [10]</p>
<p>
<a class="ms" id="p_26Ps_156"></a><a class="msdiv" id="msdiv17"></a>
<a class="sc" id="156"></a>Dukkhaṭṭho abhiññeyyo; dukkhassa pīḷanaṭṭho
abhiññeyyo; dukkhassa saṅkhataṭṭho abhiññeyyo; dukkhassa santāpaṭṭho
abhiññeyyo; dukkhassa vipariṇāmaṭṭho abhiññeyyo. Samudayaṭṭho abhiññeyyo;
samudayassa āyūhanaṭṭho abhiññeyyo; samudayassa nidānaṭṭho abhiññeyyo;
samudayassa saññogaṭṭho abhiññeyyo; samudayassa palibodhaṭṭho abhiññeyyo;
nirodhaṭṭho abhiññeyyo; nirodhassa nissaraṇaṭṭho abhiññeyyo; nirodhassa
vivekaṭṭho abhiññeyyo; nirodhassa asaṅkhataṭṭho abhiññeyyo; nirodhassa
amataṭṭho abhiññeyyo. Maggaṭṭho abhiññeyyo; maggassa niyyānaṭṭho abhiññeyyo;
maggassa hetuṭṭho abhiññeyyo; maggassa dassanaṭṭho abhiññeyyo; maggassa
ādhipateyyaṭṭho abhiññeyyo. [16]</p>
<p>
<a class="ms" id="p_26Ps_157"></a><a class="sc" id="157"></a>Tathaṭṭho
abhiññeyyo; anattaṭṭho abhiññeyyo; saccaṭṭho abhiññeyyo; paṭivedhaṭṭho
abhiññeyyo; abhijānanaṭṭho abhiññeyyo; parijānanaṭṭho abhiññeyyo; dhammaṭṭho
abhiññeyyo; dhātuṭṭho abhiññeyyo; ñātaṭṭho abhiññeyyo; sacchikiriyaṭṭho
abhiññeyyo; phassanaṭṭho abhiññeyyo; abhisamayaṭṭho abhiññeyyo. [12]</p>
<p>
<a class="ms" id="p_26Ps_158"></a><a class="msdiv" id="msdiv18"></a>
<a class="sc" id="158"></a>Nekkhammaṃ abhiññeyyaṃ; abyāpādo abhiññeyyo;
ālokasaññā abhiññeyyā; avikkhepo abhiññeyyo; dhammavavatthānaṃ abhiññeyyaṃ;
ñāṇaṃ abhiññeyyaṃ; pāmojjaṃ abhiññeyyaṃ.</p>
<p>
<a class="ms" id="p_26Ps_159"></a><a class="sc" id="159"></a>Paṭhamaṃ jhānaṃ
abhiññeyyaṃ; dutiyaṃ jhānaṃ abhiññeyyaṃ; tatiyaṃ jhānaṃ abhiññeyyaṃ; catutthaṃ
jhānaṃ abhiññeyyaṃ. Ākāsānañcāyatanasamāpatti abhiññeyyā;
viññāṇañcāyatanasamāpatti abhiññeyyā; ākiñcaññāyatanasamāpatti abhiññeyyā;
nevasaññānāsaññāyatanasamāpatti abhiññeyyā. [8]</p>
<p>
<a class="ms" id="p_26Ps_160"></a><a class="sc" id="160"></a>Aniccānupassanā
abhiññeyyā; dukkhānupassanā abhiññeyyā; anattānupassanā abhiññeyyā;
nibbidānupassanā abhiññeyyā; virāgānupassanā abhiññeyyā; nirodhānupassanā
abhiññeyyā; paṭinissaggānupassanā abhiññeyyā; khayānupassanā abhiññeyyā;
vayānupassanā abhiññeyyā; vipariṇāmānupassanā abhiññeyyā; animittānupassanā
abhiññeyyā; appaṇihitānupassanā abhiññeyyā; suññatānupassanā abhiññeyyā;
adhipaññādhammavipassanā abhiññeyyā; yathābhūtañāṇadassanaṃ abhiññeyyaṃ;
ādīnavānupassanā abhiññeyyā; paṭisaṅkhānupassanā abhiññeyyā; vivaṭṭanānupassanā
abhiññeyyā. [18]</p>
<p>
<a class="ms" id="p_26Ps_161"></a><a class="msdiv" id="msdiv19"></a>
<a class="sc" id="161"></a>Sotāpattimaggo abhiññeyyo; sotāpattiphalasamāpatti
abhiññeyyā; sakadāgāmimaggo abhiññeyyo; sakadāgāmiphalasamāpatti abhiññeyyā;
anāgāmimaggo abhiññeyyo; anāgāmiphalasamāpatti abhiññeyyā; arahattamaggo
abhiññeyyo; arahattaphalasamāpatti abhiññeyyā. [8]</p>
<p>
<a class="ms" id="p_26Ps_162"></a><a class="sc" id="162"></a>Adhimokkhaṭṭhena
saddhindriyaṃ abhiññeyyaṃ; paggahaṭṭhena vīriyindriyaṃ abhiññeyyaṃ;
upaṭṭhānaṭṭhena satindriyaṃ abhiññeyyaṃ; avikkhepaṭṭhena samādhindriyaṃ
abhiññeyyaṃ; dassanaṭṭhena paññindriyaṃ abhiññeyyaṃ.</p>
<p>
<a class="ms" id="p_26Ps_163"></a><a class="sc" id="163"></a>Assaddhiye
akampiyaṭṭhena saddhābalaṃ abhiññeyyaṃ; kosajje akampiyaṭṭhena vīriyabalaṃ
abhiññeyyaṃ; pamāde akampiyaṭṭhena satibalaṃ abhiññeyyaṃ; uddhacce
akampiyaṭṭhena samādhibalaṃ abhiññeyyaṃ; avijjāya akampiyaṭṭhena paññābalaṃ
abhiññeyyaṃ; upaṭṭhānaṭṭhena satisambojjhaṅgo abhiññeyyo; pavicayaṭṭhena
dhammavicayasambojjhaṅgo abhiññeyyo; paggahaṭṭhena vīriyasambojjhaṅgo
abhiññeyyo; pharaṇaṭṭhena pītisambojjhaṅgo abhiññeyyo; upasamaṭṭhena
passaddhisambojjhaṅgo abhiññeyyo; avikkhepaṭṭhena samādhisambojjhaṅgo
abhiññeyyo; paṭisaṅkhānaṭṭhena upekkhāsambojjhaṅgo abhiññeyyo.</p>
<p>
<a class="ms" id="p_26Ps_164"></a><a class="sc" id="164"></a>Dassanaṭṭhena
sammādiṭṭhi abhiññeyyā; abhiniropanaṭṭhena sammāsaṅkappo abhiññeyyo;
pariggahaṭṭhena sammāvācā abhiññeyyā; samuṭṭhānaṭṭhena sammākammanto
abhiññeyyo; vodānaṭṭhena sammāājīvo abhiññeyyo; paggahaṭṭhena sammāvāyāmo
abhiññeyyo; upaṭṭhānaṭṭhena sammāsati abhiññeyyā; avikkhepaṭṭhena sammāsamādhi
abhiññeyyo.</p>
<p>
<a class="ms" id="p_26Ps_165"></a><a class="sc" id="165"></a>Ādhipateyyaṭṭhena
indriyā abhiññeyyā; akampiyaṭṭhena balā abhiññeyyā; niyyānaṭṭhena bojjhaṅgā
abhiññeyyā; hetuṭṭhena maggo abhiññeyyo; upaṭṭhānaṭṭhena satipaṭṭhānā
abhiññeyyā; padahanaṭṭhena sammappadhānā abhiññeyyā; ijjhanaṭṭhena iddhipādā
abhiññeyyā; tathaṭṭhena saccā abhiññeyyā. [33]</p>
<p>
<a class="ms" id="p_26Ps_166"></a><a class="sc" id="166"></a>Avikkhepaṭṭhena
samatho abhiññeyyo; anupassanaṭṭhena vipassanā abhiññeyyā; ekarasaṭṭhena
samathavipassanā abhiññeyyā; anativattanaṭṭhena yuganaddhaṃ abhiññeyyaṃ. [4]
</p>
<p>
<a class="ms" id="p_26Ps_167"></a><a class="sc" id="167"></a>Saṃvaraṭṭhena
sīlavisuddhi abhiññeyyā; avikkhepaṭṭhena cittavisuddhi abhiññeyyā;
dassanaṭṭhena diṭṭhivisuddhi abhiññeyyā; muttaṭṭhena vimokkho abhiññeyyo;
paṭivedhaṭṭhena vijjā abhiññeyyā; pariccāgaṭṭhena vimutti abhiññeyyā;
samucchedaṭṭhena khaye ñāṇaṃ abhiññeyyaṃ; paṭippassaddhaṭṭhena anuppāde ñāṇaṃ
abhiññeyyaṃ. [8]</p>
<p>
<a class="ms" id="p_26Ps_168"></a><a class="msdiv" id="msdiv20"></a>
<a class="sc" id="168"></a>Chando mūlaṭṭhena abhiññeyyo; manasikāro
samuṭṭhānaṭṭhena abhiññeyyo; phasso samodhānaṭṭhena abhiññeyyo; vedanā
samosaraṇaṭṭhena abhiññeyyā; samādhi pamukhaṭṭhena abhiññeyyo; sati
ādhipateyyaṭṭhena abhiññeyyā; paññā taduttaraṭṭhena abhiññeyyā; vimutti
sāraṭṭhena abhiññeyyā; amatogadhaṃ nibbānaṃ pariyosānaṭṭhena abhiññeyyaṃ. [9]
</p>
<p>
<a class="ms" id="p_26Ps_169"></a><a class="sc" id="169"></a>Ye ye dhammā
abhiññātā honti te te dhammā ñātā honti. Taṃñātaṭṭhena ñāṇaṃ, pajānanaṭṭhena
paññā. Tena vuccati—  “ime dhammā abhiññeyyāti sotāvadhānaṃ, taṃpajānanā paññā
sutamaye ñāṇan”ti. [1]</p>
<p class="endsutta">
<a class="ms" id="p_26Ps_170"></a>
<a class="sc" id="170"></a>
Abhiññeyyaniddeso.<br>
Dutiyabhāṇavāro.</p>
<p>
<a class="ms" id="p_26Ps_171"></a><a class="msdiv" id="msdiv21"></a>
<a class="sc" id="171"></a>Kathaṃ “ime dhammā pariññeyyā”ti sotāvadhānaṃ,
taṃpajānanā paññā sutamaye ñāṇaṃ?</p>
<p>
<a class="ms" id="p_26Ps_172"></a><a class="sc" id="172"></a>Eko dhammo
pariññeyyo—  phasso sāsavo upādāniyo.</p>
<p>
<a class="ms" id="p_26Ps_173"></a><a class="sc" id="173"></a>Dve dhammā
pariññeyyā—  nāmañca rūpañca.</p>
<p>
<a class="ms" id="p_26Ps_174"></a><a class="sc" id="174"></a>Tayo dhammā
pariññeyyā—  tisso vedanā.</p>
<p>
<a class="ms" id="p_26Ps_175"></a><a class="sc" id="175"></a>Cattāro dhammā
pariññeyyā—  cattāro āhārā.</p>
<p>
<a class="ms" id="p_26Ps_176"></a><a class="sc" id="176"></a>Pañca dhammā
pariññeyyā—  pañcupādānakkhandhā.</p>
<p>
<a class="ms" id="p_26Ps_177"></a><a class="sc" id="177"></a>Cha dhammā
pariññeyyā—  cha ajjhattikāni āyatanāni.</p>
<p>
<a class="ms" id="p_26Ps_178"></a><a class="sc" id="178"></a>Satta dhammā
pariññeyyā—  satta viññāṇaṭṭhitiyo.</p>
<p>
<a class="ms" id="p_26Ps_179"></a><a class="sc" id="179"></a>Aṭṭha dhammā
pariññeyyā—  aṭṭha lokadhammā.</p>
<p>
<a class="ms" id="p_26Ps_180"></a><a class="sc" id="180"></a>Nava dhammā
pariññeyyā—  nava sattāvāsā.</p>
<p>
<a class="ms" id="p_26Ps_181"></a><a class="sc" id="181"></a>Dasa dhammā
pariññeyyā—  dasāyatanāni. [10]</p>
<p>
<a class="ms" id="p_26Ps_182"></a><a class="sc" id="182"></a>“Sabbaṃ,
bhikkhave, pariññeyyaṃ. Kiñca, bhikkhave, sabbaṃ pariññeyyaṃ? Cakkhu,
bhikkhave, pariññeyyaṃ; rūpā pariññeyyā; cakkhuviññāṇaṃ pariññeyyaṃ;
cakkhusamphasso pariññeyyo; yampidaṃ cakkhusamphassapaccayā uppajjati vedayitaṃ
sukhaṃ vā dukkhaṃ vā adukkhamasukhaṃ vā, tampi pariññeyyaṃ. Sotaṃ pariññeyyaṃ;
saddā pariññeyyā…pe…  ghānaṃ pariññeyyaṃ, gandhā pariññeyyā…  jivhā
pariññeyyā; rasā pariññeyyā…  kāyo pariññeyyo; phoṭṭhabbā pariññeyyā…pe…  mano
pariññeyyo; dhammā pariññeyyā…  manoviññāṇaṃ pariññeyyaṃ; manosamphasso
pariññeyyo; yampidaṃ manosamphassapaccayā uppajjati vedayitaṃ sukhaṃ vā dukkhaṃ
vā adukkhamasukhaṃ vā, tampi pariññeyyaṃ”. Rūpaṃ pariññeyyaṃ…  vedanā
pariññeyyā…  saññā pariññeyyā…  saṅkhārā pariññeyyā…  viññāṇaṃ pariññeyyaṃ…
cakkhu pariññeyyaṃ…pe…  jarāmaraṇaṃ pariññeyyaṃ…pe…  amatogadhaṃ nibbānaṃ
pariyosānaṭṭhena pariññeyyaṃ. Yesaṃ yesaṃ dhammānaṃ paṭilābhatthāya
vāyamantassa te te dhammā paṭiladdhā honti, evaṃ te dhammā pariññātā ceva honti
tīritā ca.</p>
<p>
<a class="ms" id="p_26Ps_183"></a><a class="msdiv" id="msdiv22"></a>
<a class="sc" id="183"></a>Nekkhammaṃ paṭilābhatthāya vāyamantassa nekkhammaṃ
paṭiladdhaṃ hoti. Evaṃ so dhammo pariññāto ceva hoti tīrito ca. Abyāpādaṃ
paṭilābhatthāya vāyamantassa abyāpādo paṭiladdho hoti. Evaṃ so dhammo pariññāto
ceva hoti tīrito ca. Ālokasaññaṃ paṭilābhatthāya vāyamantassa ālokasaññā
paṭiladdhā hoti. Evaṃ so dhammo pariññāto ceva hoti tīrito ca. Avikkhepaṃ
paṭilābhatthāya vāyamantassa avikkhepo paṭiladdho hoti. Evaṃ so dhammo
pariññāto ceva hoti tīrito ca. Dhammavavatthānaṃ paṭilābhatthāya vāyamantassa
dhammavavatthānaṃ paṭiladdhaṃ hoti. Evaṃ so dhammo pariññāto ceva hoti tīrito
ca. Ñāṇaṃ paṭilābhatthāya vāyamantassa ñāṇaṃ paṭiladdhaṃ hoti. Evaṃ so dhammo
pariññāto ceva hoti tīrito ca. Pāmojjaṃ paṭilābhatthāya vāyamantassa pāmojjaṃ
paṭiladdhaṃ hoti. Evaṃ so dhammo pariññāto ceva hoti tīrito ca. [7]</p>
<p>
<a class="ms" id="p_26Ps_184"></a><a class="sc" id="184"></a>Paṭhamaṃ jhānaṃ
paṭilābhatthāya vāyamantassa paṭhamaṃ jhānaṃ paṭiladdhaṃ hoti. Evaṃ so dhammo
pariññāto ceva hoti tīrito ca. Dutiyaṃ jhānaṃ…pe…  tatiyaṃ jhānaṃ…  catutthaṃ
jhānaṃ paṭilābhatthāya vāyamantassa catutthaṃ jhānaṃ paṭiladdhaṃ hoti. Evaṃ so
dhammo pariññāto ceva hoti tīrito ca. Ākāsānañcāyatanasamāpattiṃ
paṭilābhatthāya vāyamantassa ākāsānañcāyatanasamāpatti paṭiladdhā hoti. Evaṃ so
dhammo pariññāto ceva hoti tīrito ca. Viññāṇañcāyatanasamāpattiṃ
paṭilābhatthāya vāyamantassa viññāṇañcāyatanasamāpatti paṭiladdhā hoti. Evaṃ so
dhammo pariññāto ceva hoti tīrito ca. Ākiñcaññāyatanasamāpattiṃ
paṭilābhatthāya vāyamantassa ākiñcaññāyatanasamāpatti paṭiladdhā hoti. Evaṃ so
dhammo pariññāto ceva hoti tīrito ca. Nevasaññānāsaññāyatanasamāpattiṃ
paṭilābhatthāya vāyamantassa nevasaññānāsaññāyatanasamāpatti paṭiladdhā hoti.
Evaṃ so dhammo pariññāto ceva hoti tīrito ca. [8]</p>
<p>
<a class="ms" id="p_26Ps_185"></a><a class="sc" id="185"></a>Aniccānupassanaṃ
paṭilābhatthāya vāyamantassa aniccānupassanā paṭiladdhā hoti. Evaṃ so dhammo
pariññāto ceva hoti tīrito ca. Dukkhānupassanaṃ paṭilābhatthāya vāyamantassa
dukkhānupassanā paṭiladdhā hoti. Evaṃ so dhammo pariññāto ceva hoti tīrito ca.
Anattānupassanaṃ paṭilābhatthāya vāyamantassa anattānupassanā paṭiladdhā hoti.
Evaṃ so dhammo pariññāto ceva hoti tīrito ca. Nibbidānupassanaṃ paṭilābhatthāya
vāyamantassa nibbidānupassanā paṭiladdhā hoti. Evaṃ so dhammo pariññāto ceva
hoti tīrito ca. Virāgānupassanaṃ paṭilābhatthāya vāyamantassa virāgānupassanā
paṭiladdhā hoti. Evaṃ so dhammo pariññāto ceva hoti tīrito ca.
Nirodhānupassanaṃ paṭilābhatthāya vāyamantassa nirodhānupassanā paṭiladdhā
hoti. Evaṃ so dhammo pariññāto ceva hoti tīrito ca. Paṭinissaggānupassanaṃ
paṭilābhatthāya vāyamantassa paṭinissaggānupassanā paṭiladdhā hoti. Evaṃ so
dhammo pariññāto ceva hoti tīrito ca. Khayānupassanaṃ paṭilābhatthāya
vāyamantassa khayānupassanā paṭiladdhā hoti. Evaṃ so dhammo pariññāto ceva hoti
tīrito ca. Vayānupassanaṃ paṭilābhatthāya vāyamantassa vayānupassanā
paṭiladdhā hoti. Evaṃ so dhammo pariññāto ceva hoti tīrito ca.
Vipariṇāmānupassanaṃ paṭilābhatthāya vāyamantassa vipariṇāmānupassanā
paṭiladdhā hoti. Evaṃ so dhammo pariññāto ceva hoti tīrito ca.
Animittānupassanaṃ paṭilābhatthāya vāyamantassa animittānupassanā paṭiladdhā
hoti. Evaṃ so dhammo pariññāto ceva hoti tīrito ca. Appaṇihitānupassanaṃ
paṭilābhatthāya vāyamantassa appaṇihitānupassanā paṭiladdhā hoti. Evaṃ so
dhammo pariññāto ceva hoti tīrito ca. Suññatānupassanaṃ paṭilābhatthāya
vāyamantassa suññatānupassanā paṭiladdhā hoti. Evaṃ so dhammo pariññāto ceva
hoti tīrito ca.</p>
<p>
<a class="ms" id="p_26Ps_186"></a><a class="sc" id="186"></a>Adhipaññādhammavipassanaṃ
paṭilābhatthāya vāyamantassa adhipaññādhammavipassanā paṭiladdhā hoti. Evaṃ so
dhammo pariññāto ceva hoti tīrito ca. Yathābhūtañāṇadassanaṃ paṭilābhatthāya
vāyamantassa yathābhūtañāṇadassanaṃ paṭiladdhaṃ hoti. Evaṃ so dhammo pariññāto
ceva hoti tīrito ca. Ādīnavānupassanaṃ paṭilābhatthāya vāyamantassa
ādīnavānupassanā paṭiladdhā hoti. Evaṃ so dhammo pariññāto ceva hoti tīrito ca.
Paṭisaṅkhānupassanaṃ paṭilābhatthāya vāyamantassa paṭisaṅkhānupassanā
paṭiladdhā hoti. Evaṃ so dhammo pariññāto ceva hoti tīrito ca.
Vivaṭṭanānupassanaṃ paṭilābhatthāya vāyamantassa vivaṭṭanānupassanā paṭiladdhā
hoti. Evaṃ so dhammo pariññāto ceva hoti tīrito ca. [18]</p>
<p>
<a class="ms" id="p_26Ps_187"></a><a class="sc" id="187"></a>Sotāpattimaggaṃ
paṭilābhatthāya vāyamantassa sotāpattimaggo paṭiladdho hoti. Evaṃ so dhammo
pariññāto ceva hoti tīrito ca. Sakadāgāmimaggaṃ paṭilābhatthāya vāyamantassa
sakadāgāmimaggo paṭiladdho hoti. Evaṃ so dhammo pariññāto ceva hoti tīrito ca.
Anāgāmimaggaṃ paṭilābhatthāya vāyamantassa anāgāmimaggo paṭiladdho hoti. Evaṃ
so dhammo pariññāto ceva hoti tīrito ca. Arahattamaggaṃ paṭilābhatthāya
vāyamantassa arahattamaggo paṭiladdho hoti. Evaṃ so dhammo pariññāto ceva hoti
tīrito ca. [4]</p>
<p>
<a class="ms" id="p_26Ps_188"></a><a class="sc" id="188"></a>Yesaṃ yesaṃ
dhammānaṃ paṭilābhatthāya vāyamantassa te te dhammā paṭiladdhā honti. Evaṃ te
dhammā pariññātā ceva honti tīritā ca. Taṃ ñātaṭṭhena ñāṇaṃ, pajānanaṭṭhena
paññā. Tena vuccati—  “ime dhammā pariññeyyāti sotāvadhānaṃ, taṃpajānanā paññā
sutamaye ñāṇan”ti. [2]</p>
<p class="endsutta">
<a class="ms" id="p_26Ps_189"></a>
<a class="sc" id="189"></a>
Pariññeyyaniddeso.</p>
<p>
<a class="ms" id="p_26Ps_190"></a><a class="msdiv" id="msdiv23"></a>
<a class="sc" id="190"></a>Kathaṃ “ime dhammā pahātabbā”ti sotāvadhānaṃ,
taṃpajānanā paññā sutamaye ñāṇaṃ?</p>
<p>
<a class="ms" id="p_26Ps_191"></a><a class="sc" id="191"></a>Eko dhammo
pahātabbo—  asmimāno.</p>
<p>
<a class="ms" id="p_26Ps_192"></a><a class="sc" id="192"></a>Dve dhammā
pahātabbā—  avijjā ca bhavataṇhā ca.</p>
<p>
<a class="ms" id="p_26Ps_193"></a><a class="sc" id="193"></a>Tayo dhammā
pahātabbā—  tisso taṇhā.</p>
<p>
<a class="ms" id="p_26Ps_194"></a><a class="sc" id="194"></a>Cattāro dhammā
pahātabbā—  cattāro oghā.</p>
<p>
<a class="ms" id="p_26Ps_195"></a><a class="sc" id="195"></a>Pañca dhammā
pahātabbā—  pañca nīvaraṇāni.</p>
<p>
<a class="ms" id="p_26Ps_196"></a><a class="sc" id="196"></a>Cha dhammā
pahātabbā—  cha taṇhākāyā.</p>
<p>
<a class="ms" id="p_26Ps_197"></a><a class="sc" id="197"></a>Satta dhammā
pahātabbā—  sattānusayā.</p>
<p>
<a class="ms" id="p_26Ps_198"></a><a class="sc" id="198"></a>Aṭṭha dhammā
pahātabbā—  aṭṭha micchattā.</p>
<p>
<a class="ms" id="p_26Ps_199"></a><a class="sc" id="199"></a>Nava dhammā
pahātabbā—  nava taṇhāmūlakā.</p>
<p>
<a class="ms" id="p_26Ps_200"></a><a class="sc" id="200"></a>Dasa dhammā
pahātabbā—  dasa micchattā.</p>
<p>
<a class="ms" id="p_26Ps_201"></a><a class="msdiv" id="msdiv24"></a>
<a class="sc" id="201"></a>Dve pahānāni—  samucchedappahānaṃ,
paṭippassaddhippahānaṃ. Samucchedappahānañca lokuttaraṃ khayagāmimaggaṃ
bhāvayato; paṭippassaddhippahānañca phalakkhaṇe.</p>
<p>
<a class="ms" id="p_26Ps_202"></a><a class="sc" id="202"></a>Tīṇi pahānāni—
kāmānametaṃ nissaraṇaṃ yadidaṃ nekkhammaṃ; rūpānametaṃ nissaraṇaṃ yadidaṃ
āruppaṃ; yaṃ kho pana kiñci bhūtaṃ saṅkhataṃ paṭiccasamuppannaṃ, nirodho tassa
nissaraṇaṃ. Nekkhammaṃ paṭiladdhassa kāmā pahīnā ceva honti pariccattā ca.
Āruppaṃ paṭiladdhassa rūpā pahīnā ceva honti pariccattā ca. Nirodhaṃ
paṭiladdhassa saṅkhārā pahīnā ceva honti pariccattā ca.</p>
<p>
<a class="ms" id="p_26Ps_203"></a><a class="sc" id="203"></a>Cattāri pahānāni
dukkhasaccaṃ pariññāpaṭivedhaṃ paṭivijjhanto pajahati; samudayasaccaṃ
pahānapaṭivedhaṃ paṭivijjhanto pajahati; nirodhasaccaṃ sacchikiriyāpaṭivedhaṃ
paṭivijjhanto pajahati; maggasaccaṃ bhāvanāpaṭivedhaṃ paṭivijjhanto pajahati.
</p>
<p>
<a class="ms" id="p_26Ps_204"></a><a class="sc" id="204"></a>Pañca pahānāni—
vikkhambhanappahānaṃ, tadaṅgappahānaṃ, samucchedappahānaṃ,
paṭippassaddhippahānaṃ, nissaraṇappahānaṃ. Vikkhambhanappahānañca nīvaraṇānaṃ
paṭhamaṃ jhānaṃ bhāvayato; tadaṅgappahānañca diṭṭhigatānaṃ nibbedhabhāgiyaṃ
samādhiṃ bhāvayato; samucchedappahānañca lokuttaraṃ khayagāmimaggaṃ bhāvayato;
paṭippassaddhippahānañca phalakkhaṇe; nissaraṇappahānañca nirodho nibbānaṃ.
</p>
<p>
<a class="ms" id="p_26Ps_205"></a><a class="sc" id="205"></a>“Sabbaṃ,
bhikkhave, pahātabbaṃ. Kiñca, bhikkhave, sabbaṃ pahātabbaṃ? Cakkhu, bhikkhave,
pahātabbaṃ; rūpā pahātabbā; cakkhuviññāṇaṃ pahātabbaṃ; cakkhusamphasso
pahātabbo; yampidaṃ cakkhusamphassapaccayā uppajjati vedayitaṃ sukhaṃ vā
dukkhaṃ vā adukkhamasukhaṃ vā, tampi pahātabbaṃ. Sotaṃ pahātabbaṃ; saddā
pahātabbā…pe…  ghānaṃ pahātabbaṃ; gandhā pahātabbā…  jivhā pahātabbā; rasā
pahātabbā…  kāyo pahātabbo; phoṭṭhabbā pahātabbā…  mano pahātabbo; dhammā
pahātabbā…  manoviññāṇaṃ pahātabbaṃ;…  manosamphasso pahātabbo; yampidaṃ
manosamphassapaccayā uppajjati vedayitaṃ sukhaṃ vā dukkhaṃ vā adukkhamasukhaṃ
vā, tampi pahātabbaṃ”. Rūpaṃ passanto pajahati, vedanaṃ passanto pajahati,
saññaṃ passanto pajahati, saṅkhāre passanto pajahati, viññāṇaṃ passanto
pajahati. Cakkhuṃ…pe…  jarāmaraṇaṃ…pe…  amatogadhaṃ nibbānaṃ pariyosānaṭṭhena
passanto pajahati. Ye ye dhammā pahīnā honti te te dhammā pariccattā honti. Taṃ
ñātaṭṭhena ñāṇaṃ, pajānanaṭṭhena paññā. Tena vuccati—  “ime dhammā pahātabbāti
sotāvadhānaṃ, taṃ pajānanā paññā sutamaye ñāṇan”ti. [3]</p>
<p class="endsutta">
<a class="ms" id="p_26Ps_206"></a>
<a class="sc" id="206"></a>
Tatiyabhāṇavāro.</p>
<p>
<a class="ms" id="p_26Ps_207"></a><a class="msdiv" id="msdiv25"></a>
<a class="sc" id="207"></a>Kathaṃ “ime dhammā bhāvetabbā”ti sotāvadhānaṃ,
taṃpajānanā paññā sutamaye ñāṇaṃ?</p>
<p>
<a class="ms" id="p_26Ps_208"></a><a class="sc" id="208"></a>Eko dhammo
bhāvetabbo—  kāyagatāsati sātasahagatā.</p>
<p>
<a class="ms" id="p_26Ps_209"></a><a class="sc" id="209"></a>Dve dhammā
bhāvetabbā—  samatho ca vipassanā ca.</p>
<p>
<a class="ms" id="p_26Ps_210"></a><a class="sc" id="210"></a>Tayo dhammā
bhāvetabbā—  tayo samādhī.</p>
<p>
<a class="ms" id="p_26Ps_211"></a><a class="sc" id="211"></a>Cattāro dhammā
bhāvetabbā—  cattāro satipaṭṭhānā.</p>
<p>
<a class="ms" id="p_26Ps_212"></a><a class="sc" id="212"></a>Pañca dhammā
bhāvetabbā—  pañcaṅgiko samādhi.</p>
<p>
<a class="ms" id="p_26Ps_213"></a><a class="sc" id="213"></a>Cha dhammā
bhāvetabbā—  cha anussatiṭṭhānāni.</p>
<p>
<a class="ms" id="p_26Ps_214"></a><a class="sc" id="214"></a>Satta dhammā
bhāvetabbā—  satta bojjhaṅgā.</p>
<p>
<a class="ms" id="p_26Ps_215"></a><a class="sc" id="215"></a>Aṭṭha dhammā
bhāvetabbā—  ariyo aṭṭhaṅgiko maggo.</p>
<p>
<a class="ms" id="p_26Ps_216"></a><a class="sc" id="216"></a>Nava dhammā
bhāvetabbā—  nava pārisuddhipadhāniyaṅgāni.</p>
<p>
<a class="ms" id="p_26Ps_217"></a><a class="sc" id="217"></a>Dasa dhammā
bhāvetabbā—  dasa kasiṇāyatanāni.</p>
<p>
<a class="ms" id="p_26Ps_218"></a><a class="msdiv" id="msdiv26"></a>
<a class="sc" id="218"></a>Dve bhāvanā—  lokiyā ca bhāvanā, lokuttarā ca
bhāvanā.</p>
<p>
<a class="ms" id="p_26Ps_219"></a><a class="sc" id="219"></a>Tisso bhāvanā—
rūpāvacarakusalānaṃ dhammānaṃ bhāvanā, arūpāvacarakusalānaṃ dhammānaṃ bhāvanā,
apariyāpannakusalānaṃ dhammānaṃ bhāvanā. Rūpāvacarakusalānaṃ dhammānaṃ bhāvanā
atthi hīnā, atthi majjhā, atthi paṇītā. Arūpāvacarakusalānaṃ dhammānaṃ bhāvanā
atthi hīnā, atthi majjhā, atthi paṇītā. Apariyāpannakusalānaṃ dhammānaṃ bhāvanā
paṇītā.</p>
<p>
<a class="ms" id="p_26Ps_220"></a><a class="msdiv" id="msdiv27"></a>
<a class="sc" id="220"></a>Catasso bhāvanā—  dukkhasaccaṃ pariññāpaṭivedhaṃ
paṭivijjhanto bhāveti, samudayasaccaṃ pahānappaṭivedhaṃ paṭivijjhanto bhāveti,
nirodhasaccaṃ sacchikiriyāpaṭivedhaṃ paṭivijjhanto bhāveti, maggasaccaṃ
bhāvanāpaṭivedhaṃ paṭivijjhanto bhāveti. Imā catasso bhāvanā. [4]</p>
<p>
<a class="ms" id="p_26Ps_221"></a><a class="sc" id="221"></a>Aparāpi catasso
bhāvanā—  esanābhāvanā, paṭilābhabhāvanā, ekarasabhāvanā, āsevanābhāvanā.</p>
<p>
<a class="ms" id="p_26Ps_222"></a><a class="sc" id="222"></a>Katamā
esanābhāvanā? Sabbesaṃ samādhiṃ samāpajjantānaṃ tattha jātā dhammā ekarasā
hontīti—  ayaṃ esanābhāvanā.</p>
<p>
<a class="ms" id="p_26Ps_223"></a><a class="sc" id="223"></a>Katamā
paṭilābhabhāvanā? Sabbesaṃ samādhiṃ samāpannānaṃ tattha jātā dhammā aññamaññaṃ
nātivattantīti—  ayaṃ paṭilābhabhāvanā.</p>
<p>
<a class="ms" id="p_26Ps_224"></a><a class="sc" id="224"></a>Katamā
ekarasabhāvanā? Adhimokkhaṭṭhena saddhindriyaṃ bhāvayato saddhindriyassa vasena
cattāri indriyāni ekarasā hontīti—  indriyānaṃ ekarasaṭṭhena bhāvanā.
Paggahaṭṭhena vīriyindriyaṃ bhāvayato vīriyindriyassa vasena cattāri indriyāni
ekarasā hontīti—  indriyānaṃ ekarasaṭṭhena bhāvanā. Upaṭṭhānaṭṭhena satindriyaṃ
bhāvayato satindriyassa vasena cattāri indriyāni ekarasā hontīti—  indriyānaṃ
ekarasaṭṭhena bhāvanā. Avikkhepaṭṭhena samādhindriyaṃ bhāvayato
samādhindriyassa vasena cattāri indriyāni ekarasā hontīti—  indriyānaṃ
ekarasaṭṭhena bhāvanā. Dassanaṭṭhena paññindriyaṃ bhāvayato paññindriyassa
vasena cattāri indriyāni ekarasā hontīti—  indriyānaṃ ekarasaṭṭhena bhāvanā.
</p>
<p>
<a class="ms" id="p_26Ps_225"></a><a class="sc" id="225"></a>Assaddhiye
akampiyaṭṭhena saddhābalaṃ bhāvayato saddhābalassa vasena cattāri balāni
ekarasā hontīti—  balānaṃ ekarasaṭṭhena bhāvanā. Kosajje akampiyaṭṭhena
vīriyabalaṃ bhāvayato vīriyabalassa vasena cattāri balāni ekarasā hontīti—
balānaṃ ekarasaṭṭhena bhāvanā. Pamāde akampiyaṭṭhena satibalaṃ bhāvayato
satibalassa vasena cattāri balāni ekarasā hontīti—  balānaṃ ekarasaṭṭhena
bhāvanā. Uddhacce akampiyaṭṭhena samādhibalaṃ bhāvayato samādhibalassa vasena
cattāri balāni ekarasā hontīti—  balānaṃ ekarasaṭṭhena bhāvanā. Avijjāya
akampiyaṭṭhena paññābalaṃ bhāvayato paññābalassa vasena cattāri balāni ekarasā
hontīti—  balānaṃ ekarasaṭṭhena bhāvanā.</p>
<p>
<a class="ms" id="p_26Ps_226"></a><a class="sc" id="226"></a>Upaṭṭhānaṭṭhena
satisambojjhaṅgaṃ bhāvayato satisambojjhaṅgassa vasena cha bojjhaṅgā ekarasā
hontīti—  bojjhaṅgānaṃ ekarasaṭṭhena bhāvanā. Pavicayaṭṭhena
dhammavicayasambojjhaṅgaṃ bhāvayato dhammavicayasambojjhaṅgassa vasena cha
bojjhaṅgā ekarasā hontīti—  bojjhaṅgānaṃ ekarasaṭṭhena bhāvanā. Paggahaṭṭhena
vīriyasambojjhaṅgaṃ bhāvayato vīriyasambojjhaṅgassa vasena cha bojjhaṅgā
ekarasā hontīti—  bojjhaṅgānaṃ ekarasaṭṭhena bhāvanā. Pharaṇaṭṭhena
pītisambojjhaṅgaṃ bhāvayato pītisambojjhaṅgassa vasena cha bojjhaṅgā ekarasā
hontīti—  bojjhaṅgānaṃ ekarasaṭṭhena bhāvanā. Upasamaṭṭhena
passaddhisambojjhaṅgaṃ bhāvayato passaddhisambojjhaṅgassa vasena cha bojjhaṅgā
ekarasā hontīti—  bojjhaṅgānaṃ ekarasaṭṭhena bhāvanā. Avikkhepaṭṭhena
samādhisambojjhaṅgaṃ bhāvayato samādhisambojjhaṅgassa vasena cha bojjhaṅgā
ekarasā hontīti—  bojjhaṅgānaṃ ekarasaṭṭhena bhāvanā. Paṭisaṅkhānaṭṭhena
upekkhāsambojjhaṅgaṃ bhāvayato upekkhāsambojjhaṅgassa vasena cha bojjhaṅgā
ekarasā hontīti—  bojjhaṅgānaṃ ekarasaṭṭhena bhāvanā.</p>
<p>
<a class="ms" id="p_26Ps_227"></a><a class="sc" id="227"></a>Dassanaṭṭhena
sammādiṭṭhiṃ bhāvayato sammādiṭṭhiyā vasena satta maggaṅgā ekarasā hontīti—
maggaṅgānaṃ ekarasaṭṭhena bhāvanā. Abhiniropanaṭṭhena sammāsaṅkappaṃ bhāvayato
sammāsaṅkappassa vasena satta maggaṅgā ekarasā hontīti—  maggaṅgānaṃ
ekarasaṭṭhena bhāvanā. Pariggahaṭṭhena sammāvācaṃ bhāvayato sammāvācāya vasena
satta maggaṅgā ekarasā hontīti—  maggaṅgānaṃ ekarasaṭṭhena bhāvanā.
Samuṭṭhānaṭṭhena sammākammantaṃ bhāvayato sammākammantassa vasena satta
maggaṅgā ekarasā hontīti—  maggaṅgānaṃ ekarasaṭṭhena bhāvanā. Vodānaṭṭhena
sammāājīvaṃ bhāvayato sammāājīvassa vasena satta maggaṅgā ekarasā hontīti—
maggaṅgānaṃ ekarasaṭṭhena bhāvanā. Paggahaṭṭhena sammāvāyāmaṃ bhāvayato
sammāvāyāmassa vasena satta maggaṅgā ekarasā hontīti—  maggaṅgānaṃ
ekarasaṭṭhena bhāvanā. Upaṭṭhānaṭṭhena sammāsatiṃ bhāvayato sammāsatiyā vasena
satta maggaṅgā ekarasā hontīti—  maggaṅgānaṃ ekarasaṭṭhena bhāvanā.
Avikkhepaṭṭhena sammāsamādhiṃ bhāvayato sammāsamādhissa vasena satta maggaṅgā
ekarasā hontīti—  maggaṅgānaṃ ekarasaṭṭhena bhāvanā. Ayaṃ ekarasabhāvanā.</p>
<p>
<a class="ms" id="p_26Ps_228"></a><a class="sc" id="228"></a>Katamā
āsevanābhāvanā? Idha bhikkhu pubbaṇhasamayaṃ āsevati, majjhanhikasamayampi
āsevati, sāyanhasamayampi āsevati, purebhattampi āsevati, pacchābhattampi
āsevati, purimepi yāme āsevati, majjhimepi yāme āsevati, pacchimepi yāme
āsevati, rattimpi āsevati, divāpi āsevati, rattindivāpi āsevati, kāḷepi
āsevati, juṇhepi āsevati, vassepi āsevati, hemantepi āsevati, gimhepi āsevati,
purimepi vayokhandhe āsevati, majjhimepi vayokhandhe āsevati, pacchimepi
vayokhandhe āsevati—  ayaṃ āsevanābhāvanā. Imā catasso bhāvanā.</p>
<p>
<a class="ms" id="p_26Ps_229"></a><a class="msdiv" id="msdiv28"></a>
<a class="sc" id="229"></a>Aparāpi catasso bhāvanā—  tattha jātānaṃ dhammānaṃ
anativattanaṭṭhena bhāvanā, indriyānaṃ ekarasaṭṭhena bhāvanā,
tadupagavīriyavāhanaṭṭhena bhāvanā, āsevanaṭṭhena bhāvanā.</p>
<p>
<a class="ms" id="p_26Ps_230"></a><a class="sc" id="230"></a>Kathaṃ tattha
jātānaṃ dhammānaṃ anativattanaṭṭhena bhāvanā? Kāmacchandaṃ pajahato
nekkhammavasena jātā dhammā aññamaññaṃ nātivattantīti—  tattha jātānaṃ
dhammānaṃ anativattanaṭṭhena bhāvanā. Byāpādaṃ pajahato abyāpādavasena jātā
dhammā aññamaññaṃ nātivattantīti—  tattha jātānaṃ dhammānaṃ anativattanaṭṭhena
bhāvanā. Thinamiddhaṃ pajahato ālokasaññāvasena jātā dhammā aññamaññaṃ
nātivattantīti—  tattha jātānaṃ dhammānaṃ anativattanaṭṭhena bhāvanā. Uddhaccaṃ
pajahato avikkhepavasena jātā dhammā aññamaññaṃ nātivattantīti—  tattha
jātānaṃ dhammānaṃ anativattanaṭṭhena bhāvanā. Vicikicchaṃ pajahato
dhammavavatthānavasena jātā dhammā aññamaññaṃ nātivattantīti—  tattha jātānaṃ
dhammānaṃ anativattanaṭṭhena bhāvanā. Avijjaṃ pajahato ñāṇavasena jātā dhammā
aññamaññaṃ nātivattantīti—  tattha jātānaṃ dhammānaṃ anativattanaṭṭhena
bhāvanā. Aratiṃ pajahato pāmojjavasena jātā dhammā aññamaññaṃ nātivattantīti—
tattha jātānaṃ dhammānaṃ anativattanaṭṭhena bhāvanā. Nīvaraṇe pajahato
paṭhamajjhānavasena jātā dhammā aññamaññaṃ nātivattantīti—  tattha jātānaṃ
dhammānaṃ anativattanaṭṭhena bhāvanā. Vitakkavicāre pajahato dutiyajjhānavasena
jātā dhammā aññamaññaṃ nātivattantīti—  tattha jātānaṃ dhammānaṃ
anativattanaṭṭhena bhāvanā. Pītiṃ pajahato tatiyajjhānavasena jātā dhammā
aññamaññaṃ nātivattantīti—  tattha jātānaṃ dhammānaṃ anativattanaṭṭhena
bhāvanā. Sukhadukkhe pajahato catutthajjhānavasena jātā dhammā aññamaññaṃ
nātivattantīti—  tattha jātānaṃ dhammānaṃ anativattanaṭṭhena bhāvanā.</p>
<p>
<a class="ms" id="p_26Ps_231"></a><a class="sc" id="231"></a>Rūpasaññaṃ
paṭighasaññaṃ nānattasaññaṃ pajahato ākāsānañcāyatanasamāpattivasena jātā
dhammā aññamaññaṃ nātivattantīti—  tattha jātānaṃ dhammānaṃ anativattanaṭṭhena
bhāvanā. Ākāsānañcāyatanasaññaṃ pajahato viññāṇañcāyatanasamāpattivasena jātā
dhammā aññamaññaṃ nātivattantīti—  tattha jātānaṃ dhammānaṃ anativattanaṭṭhena
bhāvanā. Viññāṇañcāyatanasaññaṃ pajahato ākiñcaññāyatanasamāpattivasena jātā
dhammā aññamaññaṃ nātivattantīti—  tattha jātānaṃ dhammānaṃ anativattanaṭṭhena
bhāvanā. Ākiñcaññāyatanasaññaṃ pajahato nevasaññānāsaññāyatanasamāpattivasena
jātā dhammā aññamaññaṃ nātivattantīti—  tattha jātānaṃ dhammānaṃ
anativattanaṭṭhena bhāvanā.</p>
<p>
<a class="ms" id="p_26Ps_232"></a><a class="sc" id="232"></a>Niccasaññaṃ
pajahato aniccānupassanāvasena jātā dhammā aññamaññaṃ nātivattantīti—  tattha
jātānaṃ dhammānaṃ anativattanaṭṭhena bhāvanā. Sukhasaññaṃ pajahato
dukkhānupassanāvasena jātā dhammā aññamaññaṃ nātivattantīti—  tattha jātānaṃ
dhammānaṃ anativattanaṭṭhena bhāvanā. Attasaññaṃ pajahato anattānupassanāvasena
jātā dhammā aññamaññaṃ nātivattantīti—  tattha jātānaṃ dhammānaṃ
anativattanaṭṭhena bhāvanā. Nandiṃ pajahato nibbidānupassanāvasena jātā dhammā
aññamaññaṃ nātivattantīti—  tattha jātānaṃ dhammānaṃ anativattanaṭṭhena
bhāvanā. Rāgaṃ pajahato virāgānupassanāvasena jātā dhammā aññamaññaṃ
nātivattantīti—  tattha jātānaṃ dhammānaṃ anativattanaṭṭhena bhāvanā. Samudayaṃ
pajahato nirodhānupassanāvasena jātā dhammā aññamaññaṃ nātivattantīti—  tattha
jātānaṃ dhammānaṃ anativattanaṭṭhena bhāvanā. Ādānaṃ pajahato
paṭinissaggānupassanāvasena jātā dhammā aññamaññaṃ nātivattantīti—  tattha
jātānaṃ dhammānaṃ anativattanaṭṭhena bhāvanā. Ghanasaññaṃ pajahato
khayānupassanāvasena jātā dhammā aññamaññaṃ nātivattantīti—  tattha jātānaṃ
dhammānaṃ anativattanaṭṭhena bhāvanā. Āyūhanaṃ pajahato vayānupassanāvasena
jātā dhammā aññamaññaṃ nātivattantīti—  tattha jātānaṃ dhammānaṃ
anativattanaṭṭhena bhāvanā. Dhuvasaññaṃ pajahato vipariṇāmānupassanāvasena jātā
dhammā aññamaññaṃ nātivattantīti—  tattha jātānaṃ dhammānaṃ anativattanaṭṭhena
bhāvanā. Nimittaṃ pajahato animittānupassanāvasena jātā dhammā aññamaññaṃ
nātivattantīti—  tattha jātānaṃ dhammānaṃ anativattanaṭṭhena bhāvanā. Paṇidhiṃ
pajahato appaṇihitānupassanāvasena jātā dhammā aññamaññaṃ nātivattantīti—
tattha jātānaṃ dhammānaṃ anativattanaṭṭhena bhāvanā. Abhinivesaṃ pajahato
suññatānupassanāvasena jātā dhammā aññamaññaṃ nātivattantīti—  tattha jātānaṃ
dhammānaṃ anativattanaṭṭhena bhāvanā. Sārādānābhinivesaṃ pajahato adhipaññā
dhammavipassanāvasena jātā dhammā aññamaññaṃ nātivattantīti—  tattha jātānaṃ
dhammānaṃ anativattanaṭṭhena bhāvanā. Sammohābhinivesaṃ pajahato
yathābhūtañāṇadassanavasena jātā dhammā aññamaññaṃ nātivattantīti—  tattha
jātānaṃ dhammānaṃ anativattanaṭṭhena bhāvanā. Ālayābhinivesaṃ pajahato
ādīnavānupassanāvasena jātā dhammā aññamaññaṃ nātivattantīti—  tattha jātānaṃ
dhammānaṃ anativattanaṭṭhena bhāvanā. Appaṭisaṅkhaṃ pajahato
paṭisaṅkhānupassanāvasena jātā dhammā aññamaññaṃ nātivattantīti—  tattha
jātānaṃ dhammānaṃ anativattanaṭṭhena bhāvanā. Saññogābhinivesaṃ pajahato
vivaṭṭanānupassanāvasena jātā dhammā aññamaññaṃ nātivattantīti—  tattha jātānaṃ
dhammānaṃ anativattanaṭṭhena bhāvanā.</p>
<p>
<a class="ms" id="p_26Ps_233"></a><a class="sc" id="233"></a>Diṭṭhekaṭṭhe
kilese pajahato sotāpattimaggavasena jātā dhammā aññamaññaṃ nātivattantīti—
tattha jātānaṃ dhammānaṃ anativattanaṭṭhena bhāvanā. Oḷārike kilese pajahato
sakadāgāmimaggavasena jātā dhammā aññamaññaṃ nātivattantīti—  tattha jātānaṃ
dhammānaṃ anativattanaṭṭhena bhāvanā. Anusahagate kilese pajahato
anāgāmimaggavasena jātā dhammā aññamaññaṃ nātivattantīti—  tattha jātānaṃ
dhammānaṃ anativattanaṭṭhena bhāvanā. Sabbakilese pajahato arahattamaggavasena
jātā dhammā aññamaññaṃ nātivattantīti—  tattha jātānaṃ dhammānaṃ
anativattanaṭṭhena bhāvanā. Evaṃ tattha jātānaṃ dhammānaṃ anativattanaṭṭhena
bhāvanā.</p>
<p>
<a class="ms" id="p_26Ps_234"></a><a class="sc" id="234"></a>Kathaṃ indriyānaṃ
ekarasaṭṭhena bhāvanā? Kāmacchandaṃ pajahato nekkhammavasena pañcindriyāni
ekarasā hontīti—  indriyānaṃ ekarasaṭṭhena bhāvanā. Byāpādaṃ pajahato
abyāpādavasena pañcindriyāni ekarasā hontīti—  indriyānaṃ ekarasaṭṭhena
bhāvanā…pe…  sabbakilese pajahato arahattamaggavasena pañcindriyāni ekarasā
hontīti—  indriyānaṃ ekarasaṭṭhena bhāvanā. Evaṃ indriyānaṃ ekarasaṭṭhena
bhāvanā.</p>
<p>
<a class="ms" id="p_26Ps_235"></a><a class="sc" id="235"></a>Kathaṃ
tadupagavīriyavāhanaṭṭhena bhāvanā? Kāmacchandaṃ pajahato nekkhammavasena
vīriyaṃ vāhetīti—  tadupagavīriyavāhanaṭṭhena bhāvanā. Byāpādaṃ pajahato
abyāpādavasena vīriyaṃ vāhetīti—  tadupagavīriyavāhanaṭṭhena bhāvanā…pe…
sabbakilese pajahato arahattamaggavasena vīriyaṃ vāhetīti—
tadupagavīriyavāhanaṭṭhena bhāvanā. Evaṃ tadupagavīriyavāhanaṭṭhena bhāvanā.
</p>
<p>
<a class="ms" id="p_26Ps_236"></a><a class="sc" id="236"></a>Kathaṃ
āsevanaṭṭhena bhāvanā? Kāmacchandaṃ pajahanto nekkhammaṃ āsevatīti—
āsevanaṭṭhena bhāvanā. Byāpādaṃ pajahanto abyāpādaṃ āsevatīti—  āsevanaṭṭhena
bhāvanā…pe…  sabbakilese pajahanto arahattamaggaṃ āsevatīti—  āsevanaṭṭhena
bhāvanā. Evaṃ āsevanaṭṭhena bhāvanā.</p>
<p>
<a class="ms" id="p_26Ps_237"></a><a class="sc" id="237"></a>Imā catasso
bhāvanā rūpaṃ passanto bhāveti, vedanaṃ passanto bhāveti, saññaṃ passanto
bhāveti, saṅkhāre passanto bhāveti, viññāṇaṃ passanto bhāveti, cakkhuṃ…pe…
jarāmaraṇaṃ…pe…  amatogadhaṃ nibbānaṃ pariyosānaṭṭhena passanto bhāveti. Ye ye
dhammā bhāvitā honti te te dhammā ekarasā honti. Taṃ ñātaṭṭhena ñāṇaṃ,
pajānanaṭṭhena paññā. Tena vuccati—  “ime dhammā bhāvetabbāti sotāvadhānaṃ,
taṃpajānanā paññā sutamaye ñāṇan”ti. [4]</p>
<p class="endsutta">
<a class="ms" id="p_26Ps_238"></a>
<a class="sc" id="238"></a>
Bhāvetabbaniddeso.<br>
Catutthabhāṇavāro.</p>
<p>
<a class="ms" id="p_26Ps_239"></a><a class="msdiv" id="msdiv29"></a>
<a class="sc" id="239"></a>Kathaṃ “ime dhammā sacchikātabbā”ti sotāvadhānaṃ,
taṃpajānanā paññā sutamaye ñāṇaṃ?</p>
<p>
<a class="ms" id="p_26Ps_240"></a><a class="sc" id="240"></a>Eko dhammo
sacchikātabbo—  akuppā cetovimutti.</p>
<p>
<a class="ms" id="p_26Ps_241"></a><a class="sc" id="241"></a>Dve dhammā
sacchikātabbā—  vijjā ca vimutti ca.</p>
<p>
<a class="ms" id="p_26Ps_242"></a><a class="sc" id="242"></a>Tayo dhammā
sacchikātabbā—  tisso vijjā.</p>
<p>
<a class="ms" id="p_26Ps_243"></a><a class="sc" id="243"></a>Cattāro dhammā
sacchikātabbā—  cattāri sāmaññaphalāni.</p>
<p>
<a class="ms" id="p_26Ps_244"></a><a class="sc" id="244"></a>Pañca dhammā
sacchikātabbā—  pañca dhammakkhandhā.</p>
<p>
<a class="ms" id="p_26Ps_245"></a><a class="sc" id="245"></a>Cha dhammā
sacchikātabbā—  cha abhiññā.</p>
<p>
<a class="ms" id="p_26Ps_246"></a><a class="sc" id="246"></a>Satta dhammā
sacchikātabbā—  satta khīṇāsavabalāni.</p>
<p>
<a class="ms" id="p_26Ps_247"></a><a class="sc" id="247"></a>Aṭṭha dhammā
sacchikātabbā—  aṭṭha vimokkhā.</p>
<p>
<a class="ms" id="p_26Ps_248"></a><a class="sc" id="248"></a>Nava dhammā
sacchikātabbā—  nava anupubbanirodhā.</p>
<p>
<a class="ms" id="p_26Ps_249"></a><a class="sc" id="249"></a>Dasa dhammā
sacchikātabbā—  dasa asekkhā dhammā.</p>
<p>
<a class="ms" id="p_26Ps_250"></a><a class="sc" id="250"></a>“Sabbaṃ,
bhikkhave, sacchikātabbaṃ. Kiñca, bhikkhave, sabbaṃ sacchikātabbaṃ? Cakkhu,
bhikkhave, sacchikātabbaṃ; rūpā sacchikātabbā; cakkhuviññāṇaṃ sacchikātabbaṃ;
cakkhusamphasso sacchikātabbo; yampidaṃ cakkhusamphassapaccayā uppajjati
vedayitaṃ sukhaṃ vā dukkhaṃ vā adukkhamasukhaṃ vā, tampi sacchikātabbaṃ. Sotaṃ
sacchikātabbaṃ; saddā sacchikātabbā…pe…  ghānaṃ sacchikātabbaṃ; gandhā
sacchikātabbā…  jivhā sacchikātabbā; rasā sacchikātabbā…  kāyo sacchikātabbo;
phoṭṭhabbā sacchikātabbā…  mano sacchikātabbo; dhammā sacchikātabbā;
manoviññāṇaṃ sacchikātabbaṃ; manosamphasso sacchikātabbo; yampidaṃ
manosamphassapaccayā uppajjati vedayitaṃ sukhaṃ vā dukkhaṃ vā adukkhamasukhaṃ
vā, tampi sacchikātabbaṃ”. Rūpaṃ passanto sacchikaroti, vedanaṃ passanto
sacchikaroti, saññaṃ passanto sacchikaroti, saṅkhāre passanto sacchikaroti,
viññāṇaṃ passanto sacchikaroti. Cakkhuṃ…pe…  jarāmaraṇaṃ…pe…  amatogadhaṃ
nibbānaṃ pariyosānaṭṭhena passanto sacchikaroti. Ye ye dhammā sacchikatā honti
te te dhammā phassitā honti. Taṃ ñātaṭṭhena ñāṇaṃ, pajānanaṭṭhena paññā. Tena
vuccati—  “ime dhammā sacchikātabbāti sotāvadhānaṃ, taṃpajānanā paññā sutamaye
ñāṇan”ti.</p>
<p>
<a class="ms" id="p_26Ps_251"></a><a class="msdiv" id="msdiv30"></a>
<a class="sc" id="251"></a>Kathaṃ “ime dhammā hānabhāgiyā, ime dhammā
ṭhitibhāgiyā, ime dhammā visesabhāgiyā, ime dhammā nibbedhabhāgiyā”ti
sotāvadhānaṃ, taṃpajānanā paññā sutamaye ñāṇaṃ?</p>
<p>
<a class="ms" id="p_26Ps_252"></a><a class="sc" id="252"></a>Paṭhamassa
jhānassa lābhiṃ kāmasahagatā saññāmanasikārā samudācaranti—  hānabhāgiyo
dhammo. Tadanudhammatā sati santiṭṭhati—  ṭhitibhāgiyo dhammo. Avitakkasahagatā
saññāmanasikārā samudācaranti—  visesabhāgiyo dhammo. Nibbidāsahagatā
saññāmanasikārā samudācaranti virāgūpasaṃhitā—  nibbedhabhāgiyo dhammo.</p>
<p>
<a class="ms" id="p_26Ps_253"></a><a class="sc" id="253"></a>Dutiyassa jhānassa
lābhiṃ vitakkasahagatā saññāmanasikārā samudācaranti—  hānabhāgiyo dhammo.
Tadanudhammatā sati santiṭṭhati—  ṭhitibhāgiyo dhammo. Upekkhāsukhasahagatā
saññāmanasikārā samudācaranti—  visesabhāgiyo dhammo. Nibbidāsahagatā
saññāmanasikārā samudācaranti virāgūpasaṃhitā—  nibbedhabhāgiyo dhammo.</p>
<p>
<a class="ms" id="p_26Ps_254"></a><a class="sc" id="254"></a>Tatiyassa jhānassa
lābhiṃ pītisukhasahagatā saññāmanasikārā samudācaranti—  hānabhāgiyo dhammo.
Tadanudhammatā sati santiṭṭhati—  ṭhitibhāgiyo dhammo. Adukkhamasukhasahagatā
saññāmanasikārā samudācaranti—  visesabhāgiyo dhammo. Nibbidāsahagatā
saññāmanasikārā samudācaranti virāgūpasaṃhitā—  nibbedhabhāgiyo dhammo.</p>
<p>
<a class="ms" id="p_26Ps_255"></a><a class="sc" id="255"></a>Catutthassa
jhānassa lābhiṃ upekkhāsahagatā saññāmanasikārā samudācaranti—  hānabhāgiyo
dhammo. Tadanudhammatā sati santiṭṭhati—  ṭhitibhāgiyo dhammo.
Ākāsānañcāyatanasahagatā saññāmanasikārā samudācaranti—  visesabhāgiyo dhammo.
Nibbidāsahagatā saññāmanasikārā samudācaranti virāgūpasaṃhitā—  nibbedhabhāgiyo
dhammo.</p>
<p>
<a class="ms" id="p_26Ps_256"></a><a class="sc" id="256"></a>Ākāsānañcāyatanassa
lābhiṃ rūpasahagatā saññāmanasikārā samudācaranti—  hānabhāgiyo dhammo.
Tadanudhammatā sati santiṭṭhati—  ṭhitibhāgiyo dhammo. Viññāṇañcāyatanasahagatā
saññāmanasikārā samudācaranti—  visesabhāgiyo dhammo. Nibbidāsahagatā
saññāmanasikārā samudācaranti virāgūpasaṃhitā—  nibbedhabhāgiyo dhammo.</p>
<p>
<a class="ms" id="p_26Ps_257"></a><a class="sc" id="257"></a>Viññāṇañcāyatanassa
lābhiṃ ākāsānañcāyatanasahagatā saññāmanasikārā samudācaranti—  hānabhāgiyo
dhammo. Tadanudhammatā sati santiṭṭhati—  ṭhitibhāgiyo dhammo.
Ākiñcaññāyatanasahagatā saññāmanasikārā samudācaranti—  visesabhāgiyo dhammo.
Nibbidāsahagatā saññāmanasikārā samudācaranti virāgūpasaṃhitā—  nibbedhabhāgiyo
dhammo.</p>
<p>
<a class="ms" id="p_26Ps_258"></a><a class="sc" id="258"></a>Ākiñcaññāyatanassa
lābhiṃ viññāṇañcāyatanasahagatā saññāmanasikārā samudācaranti—  hānabhāgiyo
dhammo. Tadanudhammatā sati santiṭṭhati—  ṭhitibhāgiyo dhammo.
Nevasaññānāsaññāyatanasahagatā saññāmanasikārā samudācaranti—  visesabhāgiyo
dhammo. Nibbidāsahagatā saññāmanasikārā samudācaranti virāgūpasaṃhitā—
nibbedhabhāgiyo dhammo. Taṃ ñātaṭṭhena ñāṇaṃ, pajānanaṭṭhena paññā. Tena
vuccati—  “ime dhammā hānabhāgiyā, ime dhammā ṭhitibhāgiyā, ime dhammā
visesabhāgiyā, ime dhammā nibbedhabhāgiyāti sotāvadhānaṃ, taṃpajānanā paññā
sutamaye ñāṇaṃ”.</p>
<p>
<a class="ms" id="p_26Ps_259"></a><a class="msdiv" id="msdiv31"></a>
<a class="sc" id="259"></a>Kathaṃ “sabbe saṅkhārā aniccā, sabbe saṅkhārā
dukkhā, sabbe dhammā anattā”ti sotāvadhānaṃ, taṃpajānanā paññā sutamaye ñāṇaṃ?
“Rūpaṃ aniccaṃ khayaṭṭhena, dukkhaṃ bhayaṭṭhena, anattā asārakaṭṭhenā”ti
sotāvadhānaṃ, taṃpajānanā paññā sutamaye ñāṇaṃ. “Vedanā…  saññā…  saṅkhārā…
viññāṇaṃ…  cakkhu…pe…  jarāmaraṇaṃ aniccaṃ khayaṭṭhena, dukkhaṃ bhayaṭṭhena,
anattā asārakaṭṭhenā”ti sotāvadhānaṃ, taṃpajānanā paññā sutamaye ñāṇaṃ. Taṃ
ñātaṭṭhena ñāṇaṃ, pajānanaṭṭhena paññā. Tena vuccati—  “sabbe saṅkhārā aniccā,
sabbe saṅkhārā dukkhā, sabbe dhammā anattā”ti sotāvadhānaṃ, taṃpajānanā paññā
sutamaye ñāṇaṃ.</p>
<p>
<a class="ms" id="p_26Ps_260"></a><a class="msdiv" id="msdiv32"></a>
<a class="sc" id="260"></a>Kathaṃ “idaṃ dukkhaṃ ariyasaccaṃ, idaṃ
dukkhasamudayaṃ ariyasaccaṃ, idaṃ dukkhanirodhaṃ ariyasaccaṃ, idaṃ
dukkhanirodhagāminī paṭipadā ariyasaccan”ti sotāvadhānaṃ, taṃpajānanā paññā
sutamaye ñāṇaṃ?</p>
<p>
<a class="ms" id="p_26Ps_261"></a><a class="msdiv" id="msdiv33"></a>
<a class="sc" id="261"></a>Tattha katamaṃ dukkhaṃ ariyasaccaṃ? Jātipi dukkhā,
jarāpi dukkhā, maraṇampi dukkhaṃ, sokaparidevadukkhadomanassupāyāsāpi dukkhā,
appiyehi sampayogo dukkho, piyehi vippayogo dukkho, yampicchaṃ na labhati tampi
dukkhaṃ; saṃkhittena pañcupādānakkhandhā dukkhā.</p>
<p>
<a class="ms" id="p_26Ps_262"></a><a class="sc" id="262"></a>Tattha katamā
jāti? Yā tesaṃ tesaṃ sattānaṃ tamhi tamhi sattanikāye jāti sañjāti okkanti
abhinibbatti khandhānaṃ pātubhāvo āyatanānaṃ paṭilābho—  ayaṃ vuccati jāti.
</p>
<p>
<a class="ms" id="p_26Ps_263"></a><a class="sc" id="263"></a>Tattha katamā jarā
yā tesaṃ tesaṃ sattānaṃ tamhi tamhi sattanikāye jarā jīraṇatā khaṇḍiccaṃ
pāliccaṃ valittacatā āyuno saṃhāni indriyānaṃ paripāko—  ayaṃ vuccati jarā.
</p>
<p>
<a class="ms" id="p_26Ps_264"></a><a class="sc" id="264"></a>Tattha katamaṃ
maraṇaṃ? Yā tesaṃ tesaṃ sattānaṃ tamhā tamhā sattanikāyā cuti cavanatā bhedo
antaradhānaṃ maccu maraṇaṃ kālakiriyā khandhānaṃ bhedo kaḷevarassa nikkhepo
jīvitindriyassupacchedo—  idaṃ vuccati maraṇaṃ.</p>
<p>
<a class="ms" id="p_26Ps_265"></a><a class="sc" id="265"></a>Tattha katamo
soko? Ñātibyasanena vā phuṭṭhassa, bhogabyasanena vā phuṭṭhassa, rogabyasanena
vā phuṭṭhassa, sīlabyasanena vā phuṭṭhassa, diṭṭhibyasanena vā phuṭṭhassa,
aññataraññatarena byasanena samannāgatassa, aññataraññatarena dukkhadhammena
phuṭṭhassa soko socanā socitattaṃ antosoko antoparisoko cetaso parijjhāyanā
domanassaṃ sokasallaṃ—  ayaṃ vuccati soko.</p>
<p>
<a class="ms" id="p_26Ps_266"></a><a class="sc" id="266"></a>Tattha katamo
paridevo? Ñātibyasanena vā phuṭṭhassa, bhogabyasanena vā phuṭṭhassa,
rogabyasanena vā phuṭṭhassa, sīlabyasanena vā phuṭṭhassa, diṭṭhibyasanena vā
phuṭṭhassa, aññataraññatarena byasanena samannāgatassa, aññataraññatarena
dukkhadhammena phuṭṭhassa ādevo paridevo ādevanā, paridevanā ādevitattaṃ
paridevitattaṃ vācā palāpo vippalāpo lālappo lālappanā lālappitattaṃ—  ayaṃ
vuccati paridevo.</p>
<p>
<a class="ms" id="p_26Ps_267"></a><a class="sc" id="267"></a>Tattha katamaṃ
dukkhaṃ? Yaṃ kāyikaṃ asātaṃ kāyikaṃ dukkhaṃ kāyasamphassajaṃ asātaṃ dukkhaṃ
vedayitaṃ, kāyasamphassajā asātā dukkhā vedanā—  idaṃ vuccati dukkhaṃ.</p>
<p>
<a class="ms" id="p_26Ps_268"></a><a class="sc" id="268"></a>Tattha katamaṃ
domanassaṃ? Yaṃ cetasikaṃ asātaṃ cetasikaṃ dukkhaṃ, cetosamphassajaṃ asātaṃ
dukkhaṃ vedayitaṃ, cetosamphassajā asātā dukkhā vedanā—  idaṃ vuccati
domanassaṃ.</p>
<p>
<a class="ms" id="p_26Ps_269"></a><a class="sc" id="269"></a>Tattha katamo
upāyāso? Ñātibyasanena vā phuṭṭhassa, bhogabyasanena vā phuṭṭhassa,
rogabyasanena vā phuṭṭhassa, sīlabyasanena vā phuṭṭhassa, diṭṭhibyasanena vā
phuṭṭhassa, aññataraññatarena byasanena samannāgatassa, aññataraññatarena
dukkhadhammena phuṭṭhassa āyāso upāyāso āyāsanā upāyāsanā āyāsitattaṃ
upāyāsitattaṃ—  ayaṃ vuccati upāyāso.</p>
<p>
<a class="ms" id="p_26Ps_270"></a><a class="sc" id="270"></a>Tattha katamo
appiyehi sampayogo dukkho? Idha yassa te honti aniṭṭhā akantā amanāpā rūpā
saddā gandhā rasā phoṭṭhabbā, ye vā panassa te honti anatthakāmā ahitakāmā
aphāsukāmā ayogakkhemakāmā, yā tehi saddhiṃ saṅgati samāgamo samodhānaṃ
missībhāvo—  ayaṃ vuccati appiyehi sampayogo dukkho.</p>
<p>
<a class="ms" id="p_26Ps_271"></a><a class="sc" id="271"></a>Tattha katamo
piyehi vippayogo dukkho? Idha yassa te honti iṭṭhā kantā manāpā rūpā saddā
gandhā rasā phoṭṭhabbā, ye vā panassa te honti atthakāmā hitakāmā phāsukāmā
yogakkhemakāmā mātā vā pitā vā bhātā vā bhaginī vā mittā vā amaccā vā ñātī vā
sālohitā vā, yā tehi saddhiṃ asaṅgati asamāgamo asamodhānaṃ amissībhāvo—  ayaṃ
vuccati piyehi vippayogo dukkho.</p>
<p>
<a class="ms" id="p_26Ps_272"></a><a class="sc" id="272"></a>Tattha katamaṃ
yampicchaṃ na labhati tampi dukkhaṃ? Jātidhammānaṃ sattānaṃ evaṃ icchā
uppajjati—  “aho vata mayaṃ na jātidhammā assāma, na ca vata no jāti
āgaccheyyā”ti. Na kho panetaṃ icchāya pattabbaṃ—  idampi yampicchaṃ na labhati
tampi dukkhaṃ. Jarādhammānaṃ sattānaṃ…pe…  byādhidhammānaṃ sattānaṃ…
maraṇadhammānaṃ sattānaṃ…  sokaparidevadukkhadomanassupāyāsadhammānaṃ sattānaṃ
evaṃ icchā uppajjati—  “aho vata mayaṃ na
sokaparidevadukkhadomanassupāyāsadhammā assāma, na ca vata no
sokaparidevadukkhadomanassupāyāsā āgaccheyyun”ti. Na kho panetaṃ icchāya
pattabbaṃ—  idampi yampicchaṃ na labhati tampi dukkhaṃ.</p>
<p>
<a class="ms" id="p_26Ps_273"></a><a class="sc" id="273"></a>Tattha katame
saṃkhittena pañcupādānakkhandhā dukkhā? Seyyathidaṃ—  rūpupādānakkhandho,
vedanupādānakkhandho, saññupādānakkhandho, saṅkhārupādānakkhandho,
viññāṇupādānakkhandho—  ime vuccanti saṃkhittena pañcupādānakkhandhā dukkhā.
Idaṃ vuccati dukkhaṃ ariyasaccaṃ.</p>
<p>
<a class="ms" id="p_26Ps_274"></a><a class="msdiv" id="msdiv34"></a>
<a class="sc" id="274"></a>Tattha katamaṃ dukkhasamudayaṃ ariyasaccaṃ? Yāyaṃ
taṇhā ponobhavikā nandirāgasahagatā tatratatrābhinandinī, seyyathidaṃ—
kāmataṇhā bhavataṇhā vibhavataṇhā, sā kho panesā taṇhā kattha uppajjamānā
uppajjati, kattha nivisamānā nivisati? Yaṃ loke piyarūpaṃ sātarūpaṃ, etthesā
taṇhā uppajjamānā uppajjati, ettha nivisamānā nivisati. Kiñca loke piyarūpaṃ
sātarūpaṃ? Cakkhu loke piyarūpaṃ sātarūpaṃ, etthesā taṇhā uppajjamānā
uppajjati, ettha nivisamānā nivisati. Sotaṃ loke…pe…  ghānaṃ loke…  jivhā loke…
kāyo loke…  mano loke piyarūpaṃ sātarūpaṃ, etthesā taṇhā uppajjamānā
uppajjati, ettha nivisamānā nivisati. Rūpā loke piyarūpaṃ sātarūpaṃ, etthesā
taṇhā uppajjamānā uppajjati, ettha nivisamānā nivisati. Saddā loke piyarūpaṃ
sātarūpaṃ…pe…  dhammā loke…  cakkhuviññāṇaṃ loke…pe…  manoviññāṇaṃ loke…
cakkhusamphasso loke…pe…  manosamphasso loke…  cakkhusamphassajā vedanā
loke…pe…  manosamphassajā vedanā loke…  rūpasaññā loke…pe…  dhammasaññā loke…
rūpasañcetanā loke…pe…  dhammasañcetanā loke…  rūpataṇhā loke…pe…  dhammataṇhā
loke…  rūpavitakko loke…pe…  dhammavitakko loke…  rūpavicāro loke…pe…
dhammavicāro loke piyarūpaṃ sātarūpaṃ, etthesā taṇhā uppajjamānā uppajjati,
ettha nivisamānā nivisati. Idaṃ vuccati dukkhasamudayaṃ ariyasaccaṃ.</p>
<p>
<a class="ms" id="p_26Ps_275"></a><a class="msdiv" id="msdiv35"></a>
<a class="sc" id="275"></a>Tattha katamaṃ dukkhanirodhaṃ ariyasaccaṃ? Yo
tassāyeva taṇhāya asesavirāganirodho cāgo paṭinissaggo mutti anālayo, sā kho
panesā taṇhā kattha pahīyamānā pahīyati, kattha nirujjhamānā nirujjhati? Yaṃ
loke piyarūpaṃ sātarūpaṃ, etthesā taṇhā pahīyamānā pahīyati, ettha nirujjhamānā
nirujjhati. Kiñca loke piyarūpaṃ sātarūpaṃ? Cakkhuloke piyarūpaṃ sātarūpaṃ,
etthesā taṇhā pahīyamānā pahīyati, ettha nirujjhamānā nirujjhati…pe…
dhammavicāro loke piyarūpaṃ sātarūpaṃ, etthesā taṇhā pahīyamānā pahīyati, ettha
nirujjhamānā nirujjhati. Idaṃ vuccati dukkhanirodhaṃ ariyasaccaṃ.</p>
<p>
<a class="ms" id="p_26Ps_276"></a><a class="msdiv" id="msdiv36"></a>
<a class="sc" id="276"></a>Tattha katamaṃ dukkhanirodhagāminī paṭipadā
ariyasaccaṃ? Ayameva ariyo aṭṭhaṅgiko maggo, seyyathidaṃ—  sammādiṭṭhi
sammāsaṅkappo sammāvācā sammākammanto sammāājīvo sammāvāyāmo sammāsati
sammāsamādhi. Tattha katamā sammādiṭṭhi? Dukkhe ñāṇaṃ, dukkhasamudaye ñāṇaṃ,
dukkhanirodhe ñāṇaṃ, dukkhanirodhagāminiyā paṭipadāya ñāṇaṃ—  ayaṃ vuccati
sammādiṭṭhi.</p>
<p>
<a class="ms" id="p_26Ps_277"></a><a class="sc" id="277"></a>Tattha katamo
sammāsaṅkappo? Nekkhammasaṅkappo, abyāpādasaṅkappo, avihiṃsāsaṅkappo—  ayaṃ
vuccati sammāsaṅkappo.</p>
<p>
<a class="ms" id="p_26Ps_278"></a><a class="sc" id="278"></a>Tattha katamā
sammāvācā? Musāvādā veramaṇī, pisuṇāya vācāya veramaṇī, pharusāya vācāya
veramaṇī, samphappalāpā veramaṇī—  ayaṃ vuccati sammāvācā.</p>
<p>
<a class="ms" id="p_26Ps_279"></a><a class="sc" id="279"></a>Tattha katamo
sammākammanto? Pāṇātipātā veramaṇī, adinnādānā veramaṇī, kāmesumicchācārā
veramaṇī—  ayaṃ vuccati sammākammanto.</p>
<p>
<a class="ms" id="p_26Ps_280"></a><a class="sc" id="280"></a>Tattha katamo
sammāājīvo? Idha ariyasāvako micchāājīvaṃ pahāya sammāājīvena jīvikaṃ kappeti—
ayaṃ vuccati sammāājīvo.</p>
<p>
<a class="ms" id="p_26Ps_281"></a><a class="sc" id="281"></a>Tattha katamo
sammāvāyāmo? Idha bhikkhu anuppannānaṃ pāpakānaṃ akusalānaṃ dhammānaṃ
anuppādāya chandaṃ janeti vāyamati vīriyaṃ ārabhati cittaṃ paggaṇhāti padahati,
uppannānaṃ pāpakānaṃ akusalānaṃ dhammānaṃ pahānāya…pe…  anuppannānaṃ kusalānaṃ
dhammānaṃ uppādāya…pe…  uppannānaṃ kusalānaṃ dhammānaṃ ṭhitiyā asammosāya
bhiyyobhāvāya vepullāya bhāvanāya pāripūriyā chandaṃ janeti vāyamati vīriyaṃ
ārabhati cittaṃ paggaṇhāti padahati—  ayaṃ vuccati sammāvāyāmo.</p>
<p>
<a class="ms" id="p_26Ps_282"></a><a class="sc" id="282"></a>Tattha katamā
sammāsati? Idha bhikkhu kāye kāyānupassī viharati ātāpī sampajāno satimā
vineyya loke abhijjhādomanassaṃ. Vedanāsu…pe…  citte…pe…  dhammesu
dhammānupassī viharati ātāpī sampajāno satimā vineyya loke abhijjhādomanassaṃ—
ayaṃ vuccati sammāsati.</p>
<p>
<a class="ms" id="p_26Ps_283"></a><a class="sc" id="283"></a>Tattha katamo
sammāsamādhi? Idha bhikkhu vivicceva kāmehi vivicca akusalehi dhammehi
savitakkaṃ savicāraṃ vivekajaṃ pītisukhaṃ paṭhamaṃ jhānaṃ upasampajja viharati.
Vitakkavicārānaṃ vūpasamā ajjhattaṃ sampasādanaṃ cetaso ekodibhāvaṃ avitakkaṃ
avicāraṃ samādhijaṃ pītisukhaṃ dutiyaṃ jhānaṃ upasampajja viharati. Pītiyā ca
virāgā upekkhako ca viharati sato ca sampajāno sukhañca kāyena paṭisaṃvedeti,
yaṃ taṃ ariyā ācikkhanti—  “upekkhako satimā sukhavihārī”ti tatiyaṃ jhānaṃ
upasampajja viharati. Sukhassa ca pahānā dukkhassa ca pahānā pubbeva
somanassadomanassānaṃ atthaṅgamā adukkhamasukhaṃ upekkhāsatipārisuddhiṃ
catutthaṃ jhānaṃ upasampajja viharati. Ayaṃ vuccati sammāsamādhi. Idaṃ vuccati
dukkhanirodhagāminī paṭipadā ariyasaccaṃ. Taṃ ñātaṭṭhena ñāṇaṃ, pajānanaṭṭhena
paññā. Tena vuccati—  “idaṃ dukkhaṃ ariyasaccaṃ, idaṃ dukkhasamudayaṃ
ariyasaccaṃ, idaṃ dukkhanirodhaṃ ariyasaccaṃ, idaṃ dukkhanirodhagāminī paṭipadā
ariyasaccan”ti sotāvadhānaṃ, taṃpajānanā paññā sutamaye ñāṇaṃ. Evaṃ
sotāvadhāne paññā sutamaye ñāṇaṃ.</p>
<p class="endsutta">
<a class="ms" id="p_26Ps_284"></a>
<a class="sc" id="284"></a>
Sutamayañāṇaniddeso paṭhamo.</p>
<h4>1.1.2 Sīlamayañāṇaniddesa</h4>
<p>
<a class="ms" id="p_26Ps_285"></a><a class="msdiv" id="msdiv37"></a>
<a class="sc" id="285"></a>Kathaṃ sutvāna saṃvare paññā sīlamaye ñāṇaṃ? Pañca
sīlāni—  pariyantapārisuddhisīlaṃ, apariyantapārisuddhisīlaṃ,
paripuṇṇapārisuddhisīlaṃ, aparāmaṭṭhapārisuddhisīlaṃ,
paṭippassaddhipārisuddhisīlanti.</p>
<p>
<a class="ms" id="p_26Ps_286"></a><a class="sc" id="286"></a>Tattha katamaṃ
pariyantapārisuddhisīlaṃ? Anupasampannānaṃ pariyantasikkhāpadānaṃ—  idaṃ
pariyantapārisuddhisīlaṃ.</p>
<p>
<a class="ms" id="p_26Ps_287"></a><a class="sc" id="287"></a>Katamaṃ
apariyantapārisuddhisīlaṃ? Upasampannānaṃ apariyantasikkhāpadānaṃ—  idaṃ
apariyantapārisuddhisīlaṃ.</p>
<p>
<a class="ms" id="p_26Ps_288"></a><a class="sc" id="288"></a>Katamaṃ
paripuṇṇapārisuddhisīlaṃ? Puthujjanakalyāṇakānaṃ kusaladhamme yuttānaṃ
sekkhapariyante paripūrakārīnaṃ kāye ca jīvite ca anapekkhānaṃ
pariccattajīvitānaṃ—  idaṃ paripuṇṇapārisuddhisīlaṃ.</p>
<p>
<a class="ms" id="p_26Ps_289"></a><a class="sc" id="289"></a>Katamaṃ
aparāmaṭṭhapārisuddhisīlaṃ? Sattannaṃ sekkhānaṃ—  idaṃ
aparāmaṭṭhapārisuddhisīlaṃ.</p>
<p>
<a class="ms" id="p_26Ps_290"></a><a class="sc" id="290"></a>Katamaṃ
paṭippassaddhipārisuddhisīlaṃ? Tathāgatasāvakānaṃ khīṇāsavānaṃ paccekabuddhānaṃ
tathāgatānaṃ arahantānaṃ sammāsambuddhānaṃ—  idaṃ
paṭippassaddhipārisuddhisīlaṃ.</p>
<p>
<a class="ms" id="p_26Ps_291"></a><a class="msdiv" id="msdiv38"></a>
<a class="sc" id="291"></a>Atthi sīlaṃ pariyantaṃ, atthi sīlaṃ apariyantaṃ.
</p>
<p>
<a class="ms" id="p_26Ps_292"></a><a class="sc" id="292"></a>Tattha katamaṃ taṃ
sīlaṃ pariyantaṃ? Atthi sīlaṃ lābhapariyantaṃ, atthi sīlaṃ yasapariyantaṃ,
atthi sīlaṃ ñātipariyantaṃ, atthi sīlaṃ aṅgapariyantaṃ, atthi sīlaṃ
jīvitapariyantaṃ.</p>
<p>
<a class="ms" id="p_26Ps_293"></a><a class="sc" id="293"></a>Katamaṃ taṃ sīlaṃ
lābhapariyantaṃ? Idhekacco lābhahetu lābhapaccayā lābhakāraṇā yathāsamādinnaṃ
sikkhāpadaṃ vītikkamati—  idaṃ taṃ sīlaṃ lābhapariyantaṃ.</p>
<p>
<a class="ms" id="p_26Ps_294"></a><a class="sc" id="294"></a>Katamaṃ taṃ sīlaṃ
yasapariyantaṃ? Idhekacco yasahetu yasapaccayā yasakāraṇā yathāsamādinnaṃ
sikkhāpadaṃ vītikkamati—  idaṃ taṃ sīlaṃ yasapariyantaṃ.</p>
<p>
<a class="ms" id="p_26Ps_295"></a><a class="sc" id="295"></a>Katamaṃ taṃ sīlaṃ
ñātipariyantaṃ? Idhekacco ñātihetu ñātipaccayā ñātikāraṇā yathāsamādinnaṃ
sikkhāpadaṃ vītikkamati—  idaṃ taṃ sīlaṃ ñātipariyantaṃ.</p>
<p>
<a class="ms" id="p_26Ps_296"></a><a class="sc" id="296"></a>Katamaṃ taṃ sīlaṃ
aṅgapariyantaṃ? Idhekacco aṅgahetu aṅgapaccayā aṅgakāraṇā yathāsamādinnaṃ
sikkhāpadaṃ vītikkamati—  idaṃ taṃ sīlaṃ aṅgapariyantaṃ.</p>
<p>
<a class="ms" id="p_26Ps_297"></a><a class="sc" id="297"></a>Katamaṃ taṃ sīlaṃ
jīvitapariyantaṃ? Idhekacco jīvitahetu jīvitapaccayā jīvitakāraṇā
yathāsamādinnaṃ sikkhāpadaṃ vītikkamati—  idaṃ taṃ sīlaṃ jīvitapariyantaṃ.
Evarūpāni sīlāni khaṇḍāni chiddāni sabalāni kammāsāni na bhujissāni na
viññuppasatthāni parāmaṭṭhāni asamādhisaṃvattanikāni na avippaṭisāravatthukāni
na pāmojjavatthukāni na pītivatthukāni na passaddhivatthukāni na
sukhavatthukāni na samādhivatthukāni na yathābhūtañāṇadassanavatthukāni na
ekantanibbidāya na virāgāya na nirodhāya na upasamāya na abhiññāya na
sambodhāya na nibbānāya saṃvattanti—  idaṃ taṃ sīlaṃ pariyantaṃ.</p>
<p>
<a class="ms" id="p_26Ps_298"></a><a class="sc" id="298"></a>Katamaṃ taṃ sīlaṃ
apariyantaṃ? Atthi sīlaṃ na lābhapariyantaṃ, atthi sīlaṃ na yasapariyantaṃ,
atthi sīlaṃ na ñātipariyantaṃ, atthi sīlaṃ na aṅgapariyantaṃ, atthi sīlaṃ na
jīvitapariyantaṃ.</p>
<p>
<a class="ms" id="p_26Ps_299"></a><a class="sc" id="299"></a>Katamaṃ taṃ sīlaṃ
na lābhapariyantaṃ? Idhekacco lābhahetu lābhapaccayā lābhakāraṇā
yathāsamādinnaṃ sikkhāpadaṃ vītikkamāya cittampi na uppādeti, kiṃ so
vītikkamissati. Idaṃ taṃ sīlaṃ na lābhapariyantaṃ.</p>
<p>
<a class="ms" id="p_26Ps_300"></a><a class="sc" id="300"></a>Katamaṃ taṃ sīlaṃ
na yasapariyantaṃ? Idhekacco yasahetu yasapaccayā yasakāraṇā yathāsamādinnaṃ
sikkhāpadaṃ vītikkamāya cittampi na uppādeti, kiṃ so vītikkamissati. Idaṃ taṃ
sīlaṃ na yasapariyantaṃ.</p>
<p>
<a class="ms" id="p_26Ps_301"></a><a class="sc" id="301"></a>Katamaṃ taṃ sīlaṃ
na ñātipariyantaṃ? Idhekacco ñātihetu ñātipaccayā ñātikāraṇā yathāsamādinnaṃ
sikkhāpadaṃ vītikkamāya cittampi na uppādeti, kiṃ so vītikkamissati. Idaṃ taṃ
sīlaṃ na ñātipariyantaṃ.</p>
<p>
<a class="ms" id="p_26Ps_302"></a><a class="sc" id="302"></a>Katamaṃ taṃ sīlaṃ
na aṅgapariyantaṃ? Idhekacco aṅgahetu aṅgapaccayā aṅgakāraṇā yathāsamādinnaṃ
sikkhāpadaṃ vītikkamāya cittampi na uppādeti, kiṃ so vītikkamissati. Idaṃ taṃ
sīlaṃ na aṅgapariyantaṃ.</p>
<p>
<a class="ms" id="p_26Ps_303"></a><a class="sc" id="303"></a>Katamaṃ taṃ sīlaṃ
na jīvitapariyantaṃ? Idhekacco jīvitahetu jīvitapaccayā jīvitakāraṇā
yathāsamādinnaṃ sikkhāpadaṃ vītikkamāya cittampi na uppādeti, kiṃ so
vītikkamissati. Idaṃ taṃ sīlaṃ na jīvitapariyantaṃ. Evarūpāni sīlāni akhaṇḍāni
acchiddāni asabalāni akammāsāni bhujissāni viññuppasatthāni aparāmaṭṭhāni
samādhisaṃvattanikāni avippaṭisāravatthukāni pāmojjavatthukāni pītivatthukāni
passaddhivatthukāni sukhavatthukāni samādhivatthukāni
yathābhūtañāṇadassanavatthukāni ekantanibbidāya virāgāya nirodhāya upasamāya
abhiññāya sambodhāya nibbānāya saṃvattanti—  idaṃ taṃ sīlaṃ apariyantaṃ.</p>
<p>
<a class="ms" id="p_26Ps_304"></a><a class="msdiv" id="msdiv39"></a>
<a class="sc" id="304"></a>Kiṃ sīlaṃ? Kati sīlāni? Kiṃ samuṭṭhānaṃ sīlaṃ? Kati
dhammasamodhānaṃ sīlaṃ?</p>
<p>
<a class="ms" id="p_26Ps_305"></a><a class="sc" id="305"></a><strong>Kiṃ sīlan</strong>ti
cetanā sīlaṃ, cetasikaṃ sīlaṃ, saṃvaro sīlaṃ, avītikkamo sīlaṃ.</p>
<p>
<a class="ms" id="p_26Ps_306"></a><a class="sc" id="306"></a><strong>Kati
sīlānī</strong>ti tīṇi sīlāni—  kusalasīlaṃ, akusalasīlaṃ, abyākatasīlaṃ.</p>
<p>
<a class="ms" id="p_26Ps_307"></a><a class="sc" id="307"></a><strong>Kiṃ
samuṭṭhānaṃ sīlan</strong>ti kusalacittasamuṭṭhānaṃ kusalasīlaṃ,
akusalacittasamuṭṭhānaṃ akusalasīlaṃ, abyākatacittasamuṭṭhānaṃ abyākatasīlaṃ.
</p>
<p>
<a class="ms" id="p_26Ps_308"></a><a class="sc" id="308"></a><strong>Kati
dhammasamodhānaṃ sīlan</strong>ti saṃvarasamodhānaṃ sīlaṃ, avītikkamasamodhānaṃ
sīlaṃ, tathābhāve jātacetanāsamodhānaṃ sīlaṃ.</p>
<p>
<a class="ms" id="p_26Ps_309"></a><a class="msdiv" id="msdiv40"></a>
<a class="sc" id="309"></a>Pāṇātipātaṃ saṃvaraṭṭhena sīlaṃ, avītikkamaṭṭhena
sīlaṃ. Adinnādānaṃ saṃvaraṭṭhena sīlaṃ, avītikkamaṭṭhena sīlaṃ.
Kāmesumicchācāraṃ saṃvaraṭṭhena sīlaṃ, avītikkamaṭṭhena sīlaṃ. Musāvādaṃ
saṃvaraṭṭhena sīlaṃ, avītikkamaṭṭhena sīlaṃ. Pisuṇaṃ vācaṃ saṃvaraṭṭhena sīlaṃ,
avītikkamaṭṭhena sīlaṃ. Pharusaṃ vācaṃ saṃvaraṭṭhena sīlaṃ, avītikkamaṭṭhena
sīlaṃ. Samphappalāpaṃ saṃvaraṭṭhena sīlaṃ, avītikkamaṭṭhena sīlaṃ. Abhijjhaṃ
saṃvaraṭṭhena sīlaṃ, avītikkamaṭṭhena sīlaṃ. Byāpādaṃ saṃvaraṭṭhena sīlaṃ,
avītikkamaṭṭhena sīlaṃ. Micchādiṭṭhiṃ saṃvaraṭṭhena sīlaṃ, avītikkamaṭṭhena
sīlaṃ.</p>
<p>
<a class="ms" id="p_26Ps_310"></a><a class="sc" id="310"></a>Nekkhammena
kāmacchandaṃ saṃvaraṭṭhena sīlaṃ, avītikkamaṭṭhena sīlaṃ. Abyāpādena byāpādaṃ
saṃvaraṭṭhena sīlaṃ, avītikkamaṭṭhena sīlaṃ. Ālokasaññāya thinamiddhaṃ…
avikkhepaṭṭhena uddhaccaṃ…  dhammavavatthānena vicikicchaṃ…  ñāṇena avijjaṃ…
pāmojjena aratiṃ… .</p>
<p>
<a class="ms" id="p_26Ps_311"></a><a class="sc" id="311"></a>Paṭhamena jhānena
nīvaraṇe…  dutiyena jhānena vitakkavicāre…  tatiyena jhānena pītiṃ…  catutthena
jhānena sukhadukkhaṃ…  ākāsānañcāyatanasamāpattiyā rūpasaññaṃ paṭighasaññaṃ
nānattasaññaṃ…  viññāṇañcāyatanasamāpattiyā ākāsānañcāyatanasaññaṃ…
ākiñcaññāyatanasamāpattiyā viññāṇañcāyatanasaññaṃ…
nevasaññānāsaññāyatanasamāpattiyā ākiñcaññāyatanasaññaṃ.</p>
<p>
<a class="ms" id="p_26Ps_312"></a><a class="sc" id="312"></a>Aniccānupassanāya
niccasaññaṃ…  dukkhānupassanāya sukhasaññaṃ…  anattā anupassanāya attasaññaṃ…
nibbidānupassanāya nandiṃ…  virāgānupassanāya rāgaṃ…  nirodhānupassanāya
samudayaṃ…  paṭinissaggānupassanāya ādānaṃ…  khayānupassanāya ghanasaññaṃ…
vayānupassanāya āyūhanaṃ…  vipariṇāmānupassanāya dhuvasaññaṃ…
animittānupassanāya nimittaṃ…  appaṇihitānupassanāya paṇidhiṃ…
suññatānupassanāya abhinivesaṃ…  adhipaññādhammavipassanāya sārādānābhinivesaṃ…
yathābhūtañāṇadassanena sammohābhinivesaṃ…  ādīnavānupassanāya
ālayābhinivesaṃ…  paṭisaṅkhānupassanāya appaṭisaṅkhaṃ…  vivaṭṭanānupassanāya
saññogābhinivesaṃ… .</p>
<p>
<a class="ms" id="p_26Ps_313"></a><a class="sc" id="313"></a>Sotāpattimaggena
diṭṭhekaṭṭhe kilese…  sakadāgāmimaggena oḷārike kilese…  anāgāmimaggena
aṇusahagate kilese…  arahattamaggena sabbakilese saṃvaraṭṭhena sīlaṃ,
avītikkamaṭṭhena sīlaṃ.</p>
<p>
<a class="ms" id="p_26Ps_314"></a><a class="msdiv" id="msdiv41"></a>
<a class="sc" id="314"></a>Pañca sīlāni—  pāṇātipātassa pahānaṃ sīlaṃ, veramaṇī
sīlaṃ, cetanā sīlaṃ, saṃvaro sīlaṃ, avītikkamo sīlaṃ. Evarūpāni sīlāni
cittassa avippaṭisārāya saṃvattanti, pāmojjāya saṃvattanti, pītiyā saṃvattanti,
passaddhiyā saṃvattanti, somanassāya saṃvattanti, āsevanāya saṃvattanti,
bhāvanāya saṃvattanti, bahulīkammāya saṃvattanti, alaṅkārāya saṃvattanti,
parikkhārāya saṃvattanti, parivārāya saṃvattanti, pāripūriyā saṃvattanti,
ekantanibbidāya virāgāya nirodhāya upasamāya abhiññāya sambodhāya nibbānāya
saṃvattanti.</p>
<p>
<a class="ms" id="p_26Ps_315"></a><a class="msdiv" id="msdiv42"></a>
<a class="sc" id="315"></a>Evarūpānaṃ sīlānaṃ saṃvarapārisuddhi adhisīlaṃ,
saṃvarapārisuddhiyā ṭhitaṃ cittaṃ na vikkhepaṃ gacchati, avikkhepapārisuddhi
adhicittaṃ saṃvarapārisuddhiṃ sammā passati, avikkhepapārisuddhiṃ sammā
passati. Dassanapārisuddhi adhipaññā. Yo tattha saṃvaraṭṭho, ayaṃ
adhisīlasikkhā. Yo tattha avikkhepaṭṭho, ayaṃ adhicittasikkhā. Yo tattha
dassanaṭṭho, ayaṃ adhipaññāsikkhā.</p>
<p>
<a class="ms" id="p_26Ps_316"></a><a class="sc" id="316"></a>Imā tisso sikkhāyo
āvajjanto sikkhati, jānanto sikkhati, passanto sikkhati, paccavekkhanto
sikkhati, cittaṃ adhiṭṭhahanto sikkhati, saddhāya adhimuccanto sikkhati,
vīriyaṃ paggaṇhanto sikkhati, satiṃ upaṭṭhapento sikkhati, cittaṃ samādahanto
sikkhati, paññāya pajānanto sikkhati, abhiññeyyaṃ abhijānanto sikkhati,
pariññeyyaṃ parijānanto sikkhati, pahātabbaṃ pajahanto sikkhati, sacchikātabbaṃ
sacchikaronto sikkhati, bhāvetabbaṃ bhāvento sikkhati.</p>
<p>
<a class="ms" id="p_26Ps_317"></a><a class="sc" id="317"></a>Pañca sīlāni—
adinnādānassa…  kāmesumicchācārassa…  musāvādassa…  pisuṇāya vācāya…  pharusāya
vācāya…  samphappalāpassa…  abhijjhāya…  byāpādassa…  micchādiṭṭhiyā… </p>
<p>
<a class="ms" id="p_26Ps_318"></a><a class="sc" id="318"></a>Nekkhammena
kāmacchandassa…  abyāpādena byāpādassa…  ālokasaññāya thinamiddhassa…
avikkhepena uddhaccassa…  dhammavavatthānena vicikicchāya…  ñāṇena avijjāya…
pāmojjena aratiyā… </p>
<p>
<a class="ms" id="p_26Ps_319"></a><a class="sc" id="319"></a>Paṭhamena jhānena
nīvaraṇānaṃ…  dutiyena jhānena vitakkavicārānaṃ…  tatiyena jhānena pītiyā…
catutthena jhānena sukhadukkhānaṃ…  ākāsānañcāyatanasamāpattiyā rūpasaññāya
paṭighasaññāya nānattasaññāya…  viññāṇañcāyatanasamāpattiyā
ākāsānañcāyatanasaññāya…  ākiñcaññāyatanasamāpattiyā viññāṇañcāyatanasaññāya…
nevasaññānāsaññāyatanasamāpattiyā ākiñcaññāyatanasaññāya… </p>
<p>
<a class="ms" id="p_26Ps_320"></a><a class="sc" id="320"></a>Aniccānupassanāya
niccasaññāya…  dukkhānupassanāya sukhasaññāya…  anattānupassanāya attasaññāya…
nibbidānupassanāya nandiyā…  virāgānupassanāya rāgassa…  nirodhānupassanāya
samudayassa…  paṭinissaggānupassanāya ādānassa…  khayānupassanāya ghanasaññāya…
vayānupassanāya āyūhanassa…  vipariṇāmānupassanāya dhuvasaññāya…
animittānupassanāya nimittassa…  appaṇihitānupassanāya paṇidhiyā…
suññatānupassanāya abhinivesassa…  adhipaññādhammavipassanāya
sārāgābhinivesassa…  yathābhūtañāṇadassanena sammohābhinivesassa…
ādīnavānupassanāya ālayābhinivesassa…  paṭisaṅkhānupassanāya appaṭisaṅkhāya…
vivaṭṭanānupassanāya saññogābhinivesassa.</p>
<p>
<a class="ms" id="p_26Ps_321"></a><a class="sc" id="321"></a>Sotāpattimaggena
diṭṭhekaṭṭhānaṃ kilesānaṃ…  sakadāgāmimaggena oḷārikānaṃ kilesānaṃ…
anāgāmimaggena anusahagatānaṃ kilesānaṃ…  arahattamaggena sabbakilesānaṃ
pahānaṃ sīlaṃ, veramaṇī sīlaṃ, cetanā sīlaṃ, saṃvaro sīlaṃ, avītikkamo sīlaṃ.
Evarūpāni sīlāni cittassa avippaṭisārāya saṃvattanti, pāmojjāya saṃvattanti,
pītiyā saṃvattanti, passaddhiyā saṃvattanti, somanassāya saṃvattanti, āsevanāya
saṃvattanti, bhāvanāya saṃvattanti, bahulīkammāya saṃvattanti, alaṅkārāya
saṃvattanti, parikkhārāya saṃvattanti, parivārāya saṃvattanti, pāripūriyā
saṃvattanti, ekantanibbidāya virāgāya nirodhāya upasamāya abhiññāya sambodhāya
nibbānāya saṃvattanti.</p>
<p>
<a class="ms" id="p_26Ps_322"></a><a class="sc" id="322"></a>Evarūpānaṃ sīlānaṃ
saṃvarapārisuddhi adhisīlaṃ. Saṃvarapārisuddhiyā ṭhitaṃ cittaṃ avikkhepaṃ
gacchati, avikkhepapārisuddhi adhicittaṃ. Saṃvarapārisuddhiṃ sammā passati,
avikkhepapārisuddhiṃ sammā passati. Dassanapārisuddhi adhipaññā. Yo tattha
saṃvaraṭṭho, ayaṃ adhisīlasikkhā. Yo tattha avikkhepaṭṭho, ayaṃ
adhicittasikkhā. Yo tattha dassanaṭṭho, ayaṃ adhipaññāsikkhā. Imā tisso
sikkhāyo āvajjanto sikkhati, jānanto sikkhati, passanto sikkhati,
paccavekkhanto sikkhati, cittaṃ adhiṭṭhahanto sikkhati, saddhāya adhimuccanto
sikkhati, vīriyaṃ paggaṇhanto sikkhati, satiṃ upaṭṭhapento sikkhati, cittaṃ
samādahanto sikkhati, paññāya pajānanto sikkhati, abhiññeyyaṃ abhijānanto
sikkhati, pariññeyyaṃ parijānanto sikkhati pahātabbaṃ pajahanto sikkhati,
sacchikātabbaṃ sacchikaronto sikkhati, bhāvetabbaṃ bhāvento sikkhati. Taṃ
ñātaṭṭhena ñāṇaṃ pajānanaṭṭhena paññā. Tena vuccati—  “sutvāna saṃvare paññā
sīlamaye ñāṇaṃ”.</p>
<p class="endsutta">
<a class="ms" id="p_26Ps_323"></a>
<a class="sc" id="323"></a>
Sīlamayañāṇaniddeso dutiyo.</p>
<h4>1.1.3 Samādhibhāvanāmayañāṇaniddesa</h4>
<p>
<a class="ms" id="p_26Ps_324"></a><a class="msdiv" id="msdiv43"></a>
<a class="sc" id="324"></a>Kathaṃ saṃvaritvā samādahane paññā
samādhibhāvanāmaye ñāṇaṃ?</p>
<p>
<a class="ms" id="p_26Ps_325"></a><a class="sc" id="325"></a>Eko samādhi—
cittassa ekaggatā.</p>
<p>
<a class="ms" id="p_26Ps_326"></a><a class="sc" id="326"></a>Dve samādhī—
lokiyo samādhi, lokuttaro samādhi.</p>
<p>
<a class="ms" id="p_26Ps_327"></a><a class="sc" id="327"></a>Tayo samādhī—
savitakkasavicāro samādhi, avitakkavicāramatto samādhi, avitakkaavicāro
samādhi.</p>
<p>
<a class="ms" id="p_26Ps_328"></a><a class="sc" id="328"></a>Cattāro samādhī—
hānabhāgiyo samādhi, ṭhitibhāgiyo samādhi, visesabhāgiyo samādhi,
nibbedhabhāgiyo samādhi.</p>
<p>
<a class="ms" id="p_26Ps_329"></a><a class="sc" id="329"></a>Pañca samādhī—
pītipharaṇatā, sukhapharaṇatā, cetopharaṇatā, ālokapharaṇatā,
paccavekkhaṇānimittaṃ.</p>
<p>
<a class="ms" id="p_26Ps_330"></a><a class="sc" id="330"></a>Cha samādhī—
buddhānussativasena cittassa ekaggatā avikkhepo samādhi, dhammānussativasena
cittassa ekaggatā avikkhepo samādhi, saṃghānussativasena cittassa ekaggatā
avikkhepo samādhi, sīlānussativasena cittassa ekaggatā avikkhepo samādhi,
cāgānussativasena cittassa ekaggatā avikkhepo samādhi, devatānussativasena
cittassa ekaggatā avikkhepo samādhi.</p>
<p>
<a class="ms" id="p_26Ps_331"></a><a class="sc" id="331"></a>Satta samādhī—
samādhikusalatā, samādhissa samāpattikusalatā, samādhissa ṭhitikusalatā,
samādhissa vuṭṭhānakusalatā, samādhissa kallatākusalatā, samādhissa
gocarakusalatā, samādhissa abhinīhārakusalatā.</p>
<p>
<a class="ms" id="p_26Ps_332"></a><a class="sc" id="332"></a>Aṭṭha samādhī—
pathavīkasiṇavasena cittassa ekaggatā avikkhepo samādhi, āpokasiṇavasena…pe…
tejokasiṇavasena…  vāyokasiṇavasena…  nīlakasiṇavasena…  pītakasiṇavasena…
lohitakasiṇavasena…  odātakasiṇavasena cittassa ekaggatā avikkhepo samādhi.
</p>
<p>
<a class="ms" id="p_26Ps_333"></a><a class="sc" id="333"></a>Nava samādhī—
rūpāvacaro samādhi atthi hīno, atthi majjho, atthi paṇīto; arūpāvacaro samādhi
atthi hīno, atthi majjho, atthi paṇīto; suññato samādhi, animitto samādhi,
appaṇihito samādhi.</p>
<p>
<a class="ms" id="p_26Ps_334"></a><a class="sc" id="334"></a>Dasa samādhī—
uddhumātakasaññāvasena cittassa ekaggatā avikkhepo samādhi,
vinīlakasaññāvasena…  vipubbakasaññāvasena…  vicchiddakasaññāvasena…
vikkhāyitakasaññāvasena…  vikkhittakasaññāvasena…  hatavikkhittakasaññāvasena…
lohitakasaññāvasena…  puḷavakasaññāvasena…  aṭṭhikasaññāvasena cittassa
ekaggatā avikkhepo samādhi. Ime pañcapaññāsa samādhī.</p>
<p>
<a class="ms" id="p_26Ps_335"></a><a class="msdiv" id="msdiv44"></a>
<a class="sc" id="335"></a>Api ca pañcavīsati samādhissa samādhiṭṭhā—
pariggahaṭṭhena samādhi, parivāraṭṭhena samādhi, paripūraṭṭhena samādhi,
ekaggaṭṭhena samādhi, avikkhepaṭṭhena samādhi, avisāraṭṭhena samādhi,
anāvilaṭṭhena samādhi, aniñjanaṭṭhena samādhi, vimuttaṭṭhena samādhi,
ekattupaṭṭhānavasena cittassa ṭhitattā samādhi, samaṃ esatīti samādhi, visamaṃ
nesatīti samādhi, samaṃ esitattā samādhi, visamaṃ nesitattā samādhi, samaṃ
ādiyatīti samādhi, visamaṃ nādiyatīti samādhi, samaṃ ādinnattā samādhi, visamaṃ
anādinnattā samādhi, samaṃ paṭipajjatīti samādhi, visamaṃ nappaṭipajjatīti
samādhi, samaṃ paṭipannattā samādhi, visamaṃ nappaṭipannattā samādhi, samaṃ
jhāyatīti samādhi, visamaṃ jhāpetīti samādhi, samaṃ jhātattā samādhi, visamaṃ
jhāpitattā samādhi, samo ca hito ca sukho cāti samādhi. Ime pañcavīsati
samādhissa samādhiṭṭhā. Taṃ ñātaṭṭhena ñāṇaṃ, pajānanaṭṭhena paññā. Tena
vuccati—  “saṃvaritvā samādahane paññā samādhibhāvanāmaye ñāṇaṃ”.</p>
<p class="endsutta">
<a class="ms" id="p_26Ps_336"></a>
<a class="sc" id="336"></a>
Samādhibhāvanāmayañāṇaniddeso tatiyo.</p>
<h4>1.1.4 Dhammaṭṭhitiñāṇaniddesa</h4>
<p>
<a class="ms" id="p_26Ps_337"></a><a class="msdiv" id="msdiv45"></a>
<a class="sc" id="337"></a>Kathaṃ paccayapariggahe paññā dhammaṭṭhitiñāṇaṃ?
Avijjā saṅkhārānaṃ uppādaṭṭhiti ca pavattaṭṭhiti ca nimittaṭṭhiti ca
āyūhanaṭṭhiti ca saññogaṭṭhiti ca palibodhaṭṭhiti ca samudayaṭṭhiti ca
hetuṭṭhiti ca paccayaṭṭhiti ca. Imehi navahākārehi avijjā paccayo, saṅkhārā
paccayasamuppannā. Ubhopete dhammā paccayasamuppannāti—  paccayapariggahe paññā
dhammaṭṭhitiñāṇaṃ. Atītampi addhānaṃ…  anāgatampi addhānaṃ avijjā saṅkhārānaṃ
uppādaṭṭhiti ca pavattaṭṭhiti ca nimittaṭṭhiti ca āyūhanaṭṭhiti ca
saññogaṭṭhiti ca palibodhaṭṭhiti ca samudayaṭṭhiti ca hetuṭṭhiti ca
paccayaṭṭhiti ca. Imehi navahākārehi avijjā paccayo, saṅkhārā
paccayasamuppannā. Ubhopete dhammā paccayasamuppannāti—  paccayapariggahe paññā
dhammaṭṭhitiñāṇaṃ.</p>
<p>
<a class="ms" id="p_26Ps_338"></a><a class="sc" id="338"></a>Saṅkhārā
viññāṇassa…pe…  viññāṇaṃ nāmarūpassa…  nāmarūpaṃ saḷāyatanassa…  saḷāyatanaṃ
phassassa…  phasso vedanāya…  vedanā taṇhāya…  taṇhā upādānassa…  upādānaṃ
bhavassa…  bhavo jātiyā…  jāti jarāmaraṇassa uppādaṭṭhiti ca pavattaṭṭhiti ca
nimittaṭṭhiti ca āyūhanaṭṭhiti ca saññogaṭṭhiti ca palibodhaṭṭhiti ca
samudayaṭṭhiti ca hetuṭṭhiti ca paccayaṭṭhiti ca. Imehi navahākārehi jāti
paccayo, jarāmaraṇaṃ paccayasamuppannaṃ. Ubhopete dhammā paccayasamuppannāti—
paccayapariggahe paññā dhammaṭṭhitiñāṇaṃ. Atītampi addhānaṃ…  anāgatampi
addhānaṃ jāti jarāmaraṇassa uppādaṭṭhiti ca pavattaṭṭhiti ca nimittaṭṭhiti ca
āyūhanaṭṭhiti ca saññogaṭṭhiti ca palibodhaṭṭhiti ca samudayaṭṭhiti ca
hetuṭṭhiti ca paccayaṭṭhiti ca. Imehi navahākārehi jāti paccayo, jarāmaraṇaṃ
paccayasamuppannaṃ. Ubhopete dhammā paccayasamuppannāti—  paccayapariggahe
paññā dhammaṭṭhitiñāṇaṃ.</p>
<p>
<a class="ms" id="p_26Ps_339"></a><a class="msdiv" id="msdiv46"></a>
<a class="sc" id="339"></a>Avijjā hetu, saṅkhārā hetusamuppannā. Ubhopete
dhammā hetusamuppannāti—  paccayapariggahe paññā dhammaṭṭhitiñāṇaṃ. Atītampi
addhānaṃ…  anāgatampi addhānaṃ avijjā hetu, saṅkhārā hetusamuppannā. Ubhopete
dhammā hetusamuppannāti—  paccayapariggahe paññā dhammaṭṭhitiñāṇaṃ.</p>
<p>
<a class="ms" id="p_26Ps_340"></a><a class="sc" id="340"></a>Saṅkhārā hetu,
viññāṇaṃ hetusamuppannaṃ…pe…  viññāṇaṃ hetu, nāmarūpaṃ hetusamuppannaṃ…
nāmarūpaṃ hetu, saḷāyatanaṃ hetusamuppannaṃ…  saḷāyatanaṃ hetu, phasso
hetusamuppanno…  phasso hetu, vedanā hetusamuppannā…  vedanā hetu, taṇhā
hetusamuppannā…  taṇhā hetu, upādānaṃ hetusamuppannaṃ…  upādānaṃ hetu, bhavo
hetusamuppanno…  bhavo hetu, jāti hetusamuppannā…  jāti hetu, jarāmaraṇaṃ
hetusamuppannaṃ. Ubhopete dhammā hetusamuppannāti—  paccayapariggahe paññā
dhammaṭṭhitiñāṇaṃ. Atītampi addhānaṃ…  anāgatampi addhānaṃ jāti hetu,
jarāmaraṇaṃ hetusamuppannaṃ. Ubhopete dhammā hetusamuppannāti—
paccayapariggahe paññā dhammaṭṭhitiñāṇaṃ.</p>
<p>
<a class="ms" id="p_26Ps_341"></a><a class="sc" id="341"></a>Avijjā paṭiccā,
saṅkhārā paṭiccasamuppannā. Ubhopete dhammā paṭiccasamuppannāti—
paccayapariggahe paññā dhammaṭṭhitiñāṇaṃ. Atītampi addhānaṃ…  anāgatampi
addhānaṃ avijjā paṭiccā, saṅkhārā paṭiccasamuppannā. Ubhopete dhammā
paṭiccasamuppannāti—  paccayapariggahe paññā dhammaṭṭhitiñāṇaṃ.</p>
<p>
<a class="ms" id="p_26Ps_342"></a><a class="sc" id="342"></a>Saṅkhārā paṭiccā,
viññāṇaṃ paṭiccasamuppannaṃ…pe…  viññāṇaṃ paṭiccaṃ, nāmarūpaṃ
paṭiccasamuppannaṃ…  nāmarūpaṃ paṭiccaṃ, saḷāyatanaṃ paṭiccasamuppannaṃ…
saḷāyatanaṃ paṭiccaṃ, phasso paṭiccasamuppanno…  phasso paṭicco, vedanā
paṭiccasamuppannā…  vedanā paṭiccā, taṇhā paṭiccasamuppannā…  taṇhā paṭiccā,
upādānaṃ paṭiccasamuppannaṃ…  upādānaṃ paṭiccaṃ, bhavo paṭiccasamuppanno…
bhavo paṭicco, jāti paṭiccasamuppannā…  jāti paṭiccā, jarāmaraṇaṃ
paṭiccasamuppannaṃ. Ubhopete dhammā paṭiccasamuppannāti—  paccayapariggahe
paññā dhammaṭṭhitiñāṇaṃ. Atītampi addhānaṃ…  anāgatampi addhānaṃ jāti paṭiccā,
jarāmaraṇaṃ paṭiccasamuppannaṃ. Ubhopete dhammā paṭiccasamuppannāti—
paccayapariggahe paññā dhammaṭṭhitiñāṇaṃ.</p>
<p>
<a class="ms" id="p_26Ps_343"></a><a class="sc" id="343"></a>Avijjā paccayo,
saṅkhārā paccayasamuppannā. Ubhopete dhammā paccayasamuppannāti—
paccayapariggahe paññā dhammaṭṭhitiñāṇaṃ. Atītampi addhānaṃ…  anāgatampi
addhānaṃ avijjā paccayo, saṅkhārā paccayasamuppannā. Ubhopete dhammā
paccayasamuppannāti—  paccayapariggahe paññā dhammaṭṭhitiñāṇaṃ.</p>
<p>
<a class="ms" id="p_26Ps_344"></a><a class="sc" id="344"></a>Saṅkhārā paccayā,
viññāṇaṃ paccayasamuppannaṃ…pe…  viññāṇaṃ paccayo, nāmarūpaṃ
paccayasamuppannaṃ…  nāmarūpaṃ paccayo, saḷāyatanaṃ paccayasamuppannaṃ…
saḷāyatanaṃ paccayo, phasso paccayasamuppanno…  phasso paccayo, vedanā
paccayasamuppannā…  vedanā paccayo, taṇhā paccayasamuppannā…  taṇhā paccayo,
upādānaṃ paccayasamuppannaṃ…  upādānaṃ paccayo, bhavo paccayasamuppanno…  bhavo
paccayo, jāti paccayasamuppannā…  jāti paccayo, jarāmaraṇaṃ
paccayasamuppannaṃ. Ubhopete dhammā paccayasamuppannāti—  paccayapariggahe
paññā dhammaṭṭhitiñāṇaṃ. Atītampi addhānaṃ…  anāgatampi addhānaṃ jāti paccayo,
jarāmaraṇaṃ paccayasamuppannaṃ. Ubhopete dhammā paccayasamuppannāti—
paccayapariggahe paññā dhammaṭṭhitiñāṇaṃ.</p>
<p>
<a class="ms" id="p_26Ps_345"></a><a class="msdiv" id="msdiv47"></a>
<a class="sc" id="345"></a>Purimakammabhavasmiṃ moho avijjā, āyūhanā saṅkhārā,
nikanti taṇhā, upagamanaṃ upādānaṃ, cetanā bhavo. Ime pañca dhammā
purimakammabhavasmiṃ idha paṭisandhiyā paccayā. Idha paṭisandhi viññāṇaṃ,
okkanti nāmarūpaṃ, pasādo āyatanaṃ, phuṭṭho phasso, vedayitaṃ vedanā. Ime pañca
dhammā idhupapattibhavasmiṃ purekatassa kammassa paccayā. Idha paripakkattā
āyatanānaṃ moho avijjā, āyūhanā saṅkhārā, nikanti taṇhā upagamanaṃ upādānaṃ,
cetanā bhavo. Ime pañca dhammā idha kammabhavasmiṃ āyatiṃ paṭisandhiyā paccayā.
Āyatiṃ paṭisandhi viññāṇaṃ, okkanti nāmarūpaṃ, pasādo āyatanaṃ, phuṭṭho
phasso, vedayitaṃ vedanā. Ime pañca dhammā āyatiṃ upapattibhavasmiṃ idha
katassa kammassa paccayā. Itime catusaṅkhepe tayo addhe tisandhiṃ vīsatiyā
ākārehi paṭiccasamuppādaṃ jānāti passati aññāti paṭivijjhati. Taṃ ñātaṭṭhena
ñāṇaṃ, pajānanaṭṭhena paññā. Tena vuccati—  “paccayapariggahe paññā
dhammaṭṭhitiñāṇaṃ”.</p>
<p class="endsutta">
<a class="ms" id="p_26Ps_346"></a>
<a class="sc" id="346"></a>
Dhammaṭṭhitiñāṇaniddeso catuttho.</p>
<h4>1.1.5 Sammasanañāṇaniddesa</h4>
<p>
<a class="ms" id="p_26Ps_347"></a><a class="msdiv" id="msdiv48"></a>
<a class="sc" id="347"></a>Kathaṃ atītānāgatapaccuppannānaṃ dhammānaṃ
saṅkhipitvā vavatthāne paññā sammasane ñāṇaṃ?</p>
<p>
<a class="ms" id="p_26Ps_348"></a><a class="sc" id="348"></a>Yaṃ kiñci rūpaṃ
atītānāgatapaccuppannaṃ ajjhattaṃ vā bahiddhā vā oḷārikaṃ vā sukhumaṃ vā hīnaṃ
vā paṇītaṃ vā yaṃ dūre santike vā, sabbaṃ rūpaṃ aniccato vavattheti ekaṃ
sammasanaṃ, dukkhato vavattheti ekaṃ sammasanaṃ, anattato vavattheti ekaṃ
sammasanaṃ.</p>
<p>
<a class="ms" id="p_26Ps_349"></a><a class="sc" id="349"></a>Yā kāci vedanā…pe…
yā kāci saññā…  ye keci saṅkhārā…  yaṃ kiñci viññāṇaṃ atītānāgatapaccuppannaṃ
ajjhattaṃ vā bahiddhā vā oḷārikaṃ vā sukhumaṃ vā hīnaṃ vā paṇītaṃ vā yaṃ dūre
santike vā, sabbaṃ viññāṇaṃ aniccato vavattheti ekaṃ sammasanaṃ, dukkhato
vavattheti ekaṃ sammasanaṃ, anattato vavattheti ekaṃ sammasanaṃ.</p>
<p>
<a class="ms" id="p_26Ps_350"></a><a class="sc" id="350"></a>Cakkhuṃ…pe…
jarāmaraṇaṃ atītānāgatapaccuppannaṃ aniccato vavattheti ekaṃ sammasanaṃ,
dukkhato vavattheti ekaṃ sammasanaṃ, anattato vavattheti ekaṃ sammasanaṃ.</p>
<p>
<a class="ms" id="p_26Ps_351"></a><a class="sc" id="351"></a>Rūpaṃ
atītānāgatapaccuppannaṃ aniccaṃ khayaṭṭhena, dukkhaṃ bhayaṭṭhena anattā
asārakaṭṭhenāti saṅkhipitvā vavatthāne paññā sammasane ñāṇaṃ. Vedanā…pe…
saññā…pe…  saṅkhārā…pe…  viññāṇaṃ…pe…  cakkhu…pe…  jarāmaraṇaṃ
atītānāgatapaccuppannaṃ aniccaṃ khayaṭṭhena, dukkhaṃ bhayaṭṭhena, anattā
asārakaṭṭhenāti saṅkhipitvā vavatthāne paññā sammasane ñāṇaṃ.</p>
<p>
<a class="ms" id="p_26Ps_352"></a><a class="sc" id="352"></a>Rūpaṃ
atītānāgatapaccuppannaṃ aniccaṃ saṅkhataṃ paṭiccasamuppannaṃ khayadhammaṃ
vayadhammaṃ virāgadhammaṃ nirodhadhammanti saṅkhipitvā vavatthāne paññā
sammasane ñāṇaṃ. Vedanā…pe…  saññā…  saṅkhārā…  viññāṇaṃ…  cakkhu…pe…
jarāmaraṇaṃ atītānāgatapaccuppannaṃ aniccaṃ saṅkhataṃ paṭiccasamuppannaṃ
khayadhammaṃ vayadhammaṃ virāgadhammaṃ nirodhadhammanti saṅkhipitvā vavatthāne
paññā sammasane ñāṇaṃ.</p>
<p>
<a class="ms" id="p_26Ps_353"></a><a class="sc" id="353"></a>Jātipaccayā
jarāmaraṇaṃ, asati jātiyā natthi jarāmaraṇanti saṅkhipitvā vavatthāne paññā
sammasane ñāṇaṃ. Atītampi addhānaṃ…  anāgatampi addhānaṃ jātipaccayā
jarāmaraṇaṃ, asati jātiyā natthi jarāmaraṇanti saṅkhipitvā vavatthāne paññā
sammasane ñāṇaṃ. Bhavapaccayā jāti, asati…pe…  upādānapaccayā bhavo, asati…pe…
taṇhāpaccayā upādānaṃ, asati…pe…  vedanāpaccayā taṇhā, asati…pe…
phassapaccayā vedanā, asati…pe…  saḷāyatanapaccayā phasso, asati…pe…
nāmarūpapaccayā saḷāyatanaṃ, asati…pe…  viññāṇapaccayā nāmarūpaṃ, asati…pe…
saṅkhārapaccayā viññāṇaṃ, asati…pe…  avijjāpaccayā saṅkhārā, asati avijjāya
natthi saṅkhārāti saṅkhipitvā vavatthāne paññā sammasane ñāṇaṃ. Atītampi
addhānaṃ…  anāgatampi addhānaṃ avijjāpaccayā saṅkhārā, asati avijjāya natthi
saṅkhārāti saṅkhipitvā vavatthāne paññā sammasane ñāṇaṃ. Taṃ ñātaṭṭhena ñāṇaṃ,
pajānanaṭṭhena paññā. Tena vuccati—  “atītānāgatapaccuppannānaṃ dhammānaṃ
saṅkhipitvā vavatthāne paññā sammasane ñāṇaṃ”.</p>
<p class="endsutta">
<a class="ms" id="p_26Ps_354"></a>
<a class="sc" id="354"></a>
Sammasanañāṇaniddeso pañcamo.</p>
<h4>1.1.6 Udayabbayañāṇaniddesa</h4>
<p>
<a class="ms" id="p_26Ps_355"></a><a class="msdiv" id="msdiv49"></a>
<a class="sc" id="355"></a>Kathaṃ paccuppannānaṃ dhammānaṃ vipariṇāmānupassane
paññā udayabbayānupassane ñāṇaṃ? Jātaṃ rūpaṃ paccuppannaṃ, tassa
nibbattilakkhaṇaṃ udayo, vipariṇāmalakkhaṇaṃ vayo, anupassanā ñāṇaṃ. Jātā
vedanā…  jātā saññā…  jātā saṅkhārā…  jātaṃ viññāṇaṃ…  jātaṃ cakkhu…pe…  jāto
bhavo paccuppanno, tassa nibbattilakkhaṇaṃ udayo, vipariṇāmalakkhaṇaṃ vayo,
anupassanā ñāṇaṃ.</p>
<p>
<a class="ms" id="p_26Ps_356"></a><a class="msdiv" id="msdiv50"></a>
<a class="sc" id="356"></a>Pañcannaṃ khandhānaṃ udayaṃ passanto kati lakkhaṇāni
passati, vayaṃ passanto kati lakkhaṇāni passati, udayabbayaṃ passanto kati
lakkhaṇāni passati? Pañcannaṃ khandhānaṃ udayaṃ passanto pañcavīsati lakkhaṇāni
passati, vayaṃ passanto pañcavīsati lakkhaṇāni passati; udayabbayaṃ passanto
paññāsa lakkhaṇāni passati.</p>
<p>
<a class="ms" id="p_26Ps_357"></a><a class="sc" id="357"></a>Rūpakkhandhassa
udayaṃ passanto kati lakkhaṇāni passati, vayaṃ passanto kati lakkhaṇāni
passati, udayabbayaṃ passanto kati lakkhaṇāni passati? Vedanākkhandhassa…pe…
saññākkhandhassa…pe…  saṅkhārakkhandhassa…pe…  viññāṇakkhandhassa udayaṃ
passanto kati lakkhaṇāni passati, vayaṃ passanto kati lakkhaṇāni passati,
udayabbayaṃ passanto kati lakkhaṇāni passati? Rūpakkhandhassa udayaṃ passanto
pañca lakkhaṇāni passati, vayaṃ passanto pañca lakkhaṇāni passati; udayabbayaṃ
passanto dasa lakkhaṇāni passati. Vedanākkhandhassa…pe…  saññākkhandhassa…
saṅkhārakkhandhassa…  viññāṇakkhandhassa udayaṃ passanto pañca lakkhaṇāni
passati, vayaṃ passanto pañca lakkhaṇāni passati; udayabbayaṃ passanto dasa
lakkhaṇāni passati.</p>
<p>
<a class="ms" id="p_26Ps_358"></a><a class="sc" id="358"></a>Rūpakkhandhassa
udayaṃ passanto katamāni pañca lakkhaṇāni passati? Avijjāsamudayā
rūpasamudayoti—  paccayasamudayaṭṭhena rūpakkhandhassa udayaṃ passati.
Taṇhāsamudayā rūpasamudayoti—  paccayasamudayaṭṭhena rūpakkhandhassa udayaṃ
passati. Kammasamudayā rūpasamudayoti—  paccayasamudayaṭṭhena rūpakkhandhassa
udayaṃ passati. Āhārasamudayā rūpasamudayoti—  paccayasamudayaṭṭhena
rūpakkhandhassa udayaṃ passati. Nibbattilakkhaṇaṃ passantopi rūpakkhandhassa
udayaṃ passati. Rūpakkhandhassa udayaṃ passanto imāni pañca lakkhaṇāni passati.
</p>
<p>
<a class="ms" id="p_26Ps_359"></a><a class="sc" id="359"></a>Vayaṃ passanto
katamāni pañca lakkhaṇāni passati? Avijjānirodhā rūpanirodhoti—
paccayanirodhaṭṭhena rūpakkhandhassa vayaṃ passati. Taṇhānirodhā rūpanirodhoti—
paccayanirodhaṭṭhena rūpakkhandhassa vayaṃ passati. Kammanirodhā
rūpanirodhoti—  paccayanirodhaṭṭhena rūpakkhandhassa vayaṃ passati.
Āhāranirodhā rūpanirodhoti—  paccayanirodhaṭṭhena rūpakkhandhassa vayaṃ
passati. Vipariṇāmalakkhaṇaṃ passantopi rūpakkhandhassa vayaṃ passati.
Rūpakkhandhassa vayaṃ passanto imāni pañca lakkhaṇāni passati. Udayabbayaṃ
passanto imāni dasa lakkhaṇāni passati.</p>
<p>
<a class="ms" id="p_26Ps_360"></a><a class="sc" id="360"></a>Vedanākkhandhassa
udayaṃ passanto katamāni pañca lakkhaṇāni passati? Avijjāsamudayā
vedanāsamudayoti—  paccayasamudayaṭṭhena vedanākkhandhassa udayaṃ passati.
Taṇhāsamudayā vedanāsamudayoti—  paccayasamudayaṭṭhena vedanākkhandhassa udayaṃ
passati. Kammasamudayā vedanāsamudayoti—  paccayasamudayaṭṭhena
vedanākkhandhassa udayaṃ passati. Phassasamudayā vedanāsamudayoti—
paccayasamudayaṭṭhena vedanākkhandhassa udayaṃ passati. Nibbattilakkhaṇaṃ
passantopi vedanākkhandhassa udayaṃ passati. Vedanākkhandhassa udayaṃ passanto
imāni pañca lakkhaṇāni passati.</p>
<p>
<a class="ms" id="p_26Ps_361"></a><a class="sc" id="361"></a>Vayaṃ passanto
katamāni pañca lakkhaṇāni passati? Avijjānirodhā vedanānirodhoti—
paccayanirodhaṭṭhena vedanākkhandhassa vayaṃ passati. Taṇhānirodhā
vedanānirodhoti—  paccayanirodhaṭṭhena vedanākkhandhassa vayaṃ passati.
Kammanirodhā vedanānirodhoti—  paccayanirodhaṭṭhena vedanākkhandhassa vayaṃ
passati. Phassanirodhā vedanānirodhoti—  paccayanirodhaṭṭhena vedanākkhandhassa
vayaṃ passati. Vipariṇāmalakkhaṇaṃ passantopi vedanākkhandhassa vayaṃ passati.
Vedanākkhandhassa vayaṃ passanto imāni pañca lakkhaṇāni passati. Udayabbayaṃ
passanto imāni dasa lakkhaṇāni passati.</p>
<p>
<a class="ms" id="p_26Ps_362"></a><a class="sc" id="362"></a>Saññākkhandhassa…pe…
saṅkhārakkhandhassa…pe…  viññāṇakkhandhassa udayaṃ passanto katamāni pañca
lakkhaṇāni passati? Avijjāsamudayā viññāṇasamudayoti—  paccayasamudayaṭṭhena
viññāṇakkhandhassa udayaṃ passati. Taṇhāsamudayā viññāṇasamudayoti
paccayasamudayaṭṭhena viññāṇakkhandhassa udayaṃ passati. Kammasamudayā
viññāṇasamudayoti—  paccayasamudayaṭṭhena viññāṇakkhandhassa udayaṃ passati.
Nāmarūpasamudayā viññāṇasamudayoti—  paccayasamudayaṭṭhena viññāṇakkhandhassa
udayaṃ passati. Nibbattilakkhaṇaṃ passantopi viññāṇakkhandhassa udayaṃ passati.
Viññāṇakkhandhassa udayaṃ passanto imāni pañca lakkhaṇāni passati.</p>
<p>
<a class="ms" id="p_26Ps_363"></a><a class="sc" id="363"></a>Vayaṃ passanto
katamāni pañca lakkhaṇāni passati? Avijjānirodhā viññāṇanirodhoti—
paccayanirodhaṭṭhena viññāṇakkhandhassa vayaṃ passati. Taṇhānirodhā
viññāṇanirodhoti—  paccayanirodhaṭṭhena viññāṇakkhandhassa vayaṃ passati.
Kammanirodhā viññāṇanirodhoti—  paccayanirodhaṭṭhena viññāṇakkhandhassa vayaṃ
passati. Nāmarūpanirodhā viññāṇanirodhoti—  paccayanirodhaṭṭhena
viññāṇakkhandhassa vayaṃ passati. Vipariṇāmalakkhaṇaṃ passantopi
viññāṇakkhandhassa vayaṃ passati. Viññāṇakkhandhassa vayaṃ passanto imāni pañca
lakkhaṇāni passati. Udayabbayaṃ passanto imāni dasa lakkhaṇāni passati.</p>
<p>
<a class="ms" id="p_26Ps_364"></a><a class="sc" id="364"></a>Pañcannaṃ
khandhānaṃ udayaṃ passanto imāni pañcavīsati lakkhaṇāni passati, vayaṃ passanto
imāni pañcavīsati lakkhaṇāni passati, udayabbayaṃ passanto imāni paññāsa
lakkhaṇāni passati. Taṃ ñātaṭṭhena ñāṇaṃ, pajānanaṭṭhena paññā. Tena vuccati—
“paccuppannānaṃ dhammānaṃ vipariṇāmānupassane paññā udayabbayānupassane ñāṇaṃ”.
Rūpakkhandho āhārasamudayo. Vedanā, saññā, saṅkhārā—  tayo khandhā
phassasamudayā. Viññāṇakkhandho nāmarūpasamudayo.</p>
<p class="endsutta">
<a class="ms" id="p_26Ps_365"></a>
<a class="sc" id="365"></a>
Udayabbayañāṇaniddeso chaṭṭho.</p>
<h4>1.1.7 Bhaṅgānupassanāñāṇaniddesa</h4>
<p>
<a class="ms" id="p_26Ps_366"></a><a class="msdiv" id="msdiv51"></a>
<a class="sc" id="366"></a>Kathaṃ ārammaṇaṃ paṭisaṅkhā bhaṅgānupassane paññā
vipassane ñāṇaṃ? Rūpārammaṇatā cittaṃ uppajjitvā bhijjati. Taṃ ārammaṇaṃ
paṭisaṅkhā tassa cittassa bhaṅgaṃ anupassati.</p>
<p>
<a class="ms" id="p_26Ps_367"></a><a class="sc" id="367"></a><strong>Anupassatī</strong>ti,
kathaṃ anupassati? Aniccato anupassati, no niccato. Dukkhato anupassati, no
sukhato. Anattato anupassati, no attato. Nibbindati, no nandati, virajjati, no
rajjati. Nirodheti, no samudeti. Paṭinissajjati, no ādiyati.</p>
<p>
<a class="ms" id="p_26Ps_368"></a><a class="msdiv" id="msdiv52"></a>
<a class="sc" id="368"></a>Aniccato anupassanto niccasaññaṃ pajahati. Dukkhato
anupassanto sukhasaññaṃ pajahati. Anattato anupassanto attasaññaṃ pajahati.
Nibbindanto nandiṃ pajahati. Virajjanto rāgaṃ pajahati. Nirodhento samudayaṃ
pajahati. Paṭinissajjanto ādānaṃ pajahati.</p>
<p>
<a class="ms" id="p_26Ps_369"></a><a class="sc" id="369"></a>Vedanārammaṇatā…pe…
saññārammaṇatā…  saṅkhārārammaṇatā…  viññāṇārammaṇatā…  cakkhu…pe…
jarāmaraṇārammaṇatā cittaṃ uppajjitvā bhijjati. Taṃ ārammaṇaṃ paṭisaṅkhā tassa
cittassa bhaṅgaṃ anupassati. Anupassatīti, kathaṃ anupassati? Aniccato
anupassati, no niccato. Dukkhato anupassati, no sukhato. Anattato anupassati,
no attato. Nibbindati, no nandati. Virajjati, no rajjati. Nirodheti, no
samudeti. Paṭinissajjati, no ādiyati.</p>
<p>
<a class="ms" id="p_26Ps_370"></a><a class="sc" id="370"></a>Aniccato
anupassanto niccasaññaṃ pajahati. Dukkhato anupassanto sukhasaññaṃ pajahati.
Anattato anupassanto attasaññaṃ pajahati. Nibbindanto nandiṃ pajahati.
Virajjanto rāgaṃ pajahati. Nirodhento samudayaṃ pajahati. Paṭinissajjanto
ādānaṃ pajahati.</p>
<blockquote class="gatha">
<p>
<a class="ms" id="p_26Ps_371"></a>
<a class="sc" id="371"></a>
Vatthusaṅkamanā ceva,<br>
paññāya ca vivaṭṭanā;<br>
Āvajjanā balañceva,<br>
paṭisaṅkhā vipassanā.<br>
</p>
<p>
<a class="ms" id="p_26Ps_372"></a>
<a class="sc" id="372"></a>
Ārammaṇaanvayena,<br>
ubho ekavavatthanā;<br>
Nirodhe adhimuttatā,<br>
vayalakkhaṇavipassanā.<br>
</p>
<p>
<a class="ms" id="p_26Ps_373"></a>
<a class="sc" id="373"></a>
Ārammaṇañca paṭisaṅkhā,<br>
bhaṅgañca anupassati;<br>
Suññato ca upaṭṭhānaṃ,<br>
adhipaññā vipassanā.<br>
</p>
<p>
<a class="ms" id="p_26Ps_374"></a>
<a class="sc" id="374"></a>
Kusalo tīsu anupassanāsu,<br>
Catasso ca vipassanāsu;<br>
Tayo upaṭṭhāne kusalatā,<br>
Nānādiṭṭhīsu na kampatīti.<br>
</p>
</blockquote>
<p>
<a class="ms" id="p_26Ps_375"></a><a class="sc" id="375"></a>Taṃ ñātaṭṭhena
ñāṇaṃ, pajānanaṭṭhena paññā. Tena vuccati—  “ārammaṇaṃ paṭisaṅkhā
bhaṅgānupassane paññā vipassane ñāṇaṃ”.</p>
<p class="endsutta">
<a class="ms" id="p_26Ps_376"></a>
<a class="sc" id="376"></a>
Bhaṅgānupassanāñāṇaniddeso sattamo.</p>
<h4>1.1.8 Ādīnavañāṇaniddesa</h4>
<p>
<a class="ms" id="p_26Ps_377"></a><a class="msdiv" id="msdiv53"></a>
<a class="sc" id="377"></a>Kathaṃ bhayatupaṭṭhāne paññā ādīnave ñāṇaṃ? Uppādo
bhayanti—  bhayatupaṭṭhāne paññā ādīnave ñāṇaṃ. Pavattaṃ bhayanti—
bhayatupaṭṭhāne paññā ādīnave ñāṇaṃ. Nimittaṃ bhayanti…pe…  āyūhanā
bhayanti…pe…  paṭisandhi bhayanti…  gati bhayanti…  nibbatti bhayanti…
upapatti bhayanti…  jāti bhayanti…  jarā bhayanti…  byādhi bhayanti…  maraṇaṃ
bhayanti…  soko bhayanti…  paridevo bhayanti…  upāyāso bhayanti—
bhayatupaṭṭhāne paññā ādīnave ñāṇaṃ.</p>
<p>
<a class="ms" id="p_26Ps_378"></a><a class="sc" id="378"></a>Anuppādo khemanti—
santipade ñāṇaṃ. Appavattaṃ khemanti—  santipade ñāṇaṃ…pe…  anupāyāso
khemanti—  santipade ñāṇaṃ.</p>
<p>
<a class="ms" id="p_26Ps_379"></a><a class="sc" id="379"></a>Uppādo bhayaṃ,
anuppādo khemanti—  santipade ñāṇaṃ. Pavattaṃ bhayaṃ, appavattaṃ khemanti—
santipade ñāṇaṃ…pe…  upāyāso bhayaṃ, anupāyāso khemanti—  santipade ñāṇaṃ.</p>
<p>
<a class="ms" id="p_26Ps_380"></a><a class="sc" id="380"></a>Uppādo dukkhanti—
bhayatupaṭṭhāne paññā ādīnave ñāṇaṃ. Pavattaṃ dukkhanti—  bhayatupaṭṭhāne
paññā ādīnave ñāṇaṃ…pe…  upāyāso dukkhanti—  bhayatupaṭṭhāne paññā ādīnave
ñāṇaṃ.</p>
<p>
<a class="ms" id="p_26Ps_381"></a><a class="sc" id="381"></a>Anuppādo sukhanti—
santipade ñāṇaṃ. Appavattaṃ sukhanti—  santipade ñāṇaṃ…pe…  anupāyāso
sukhanti—  santipade ñāṇaṃ.</p>
<p>
<a class="ms" id="p_26Ps_382"></a><a class="sc" id="382"></a>Uppādo dukkhaṃ,
anuppādo sukhanti—  santipade ñāṇaṃ. Pavattaṃ dukkhaṃ, appavattaṃ sukhanti—
santipade ñāṇaṃ…pe…  upāyāso dukkhaṃ, anupāyāso sukhanti—  santipade ñāṇaṃ.
</p>
<p>
<a class="ms" id="p_26Ps_383"></a><a class="sc" id="383"></a>Uppādo sāmisanti—
bhayatupaṭṭhāne paññā ādīnave ñāṇaṃ. Pavattaṃ sāmisanti—  bhayatupaṭṭhāne
paññā ādīnave ñāṇaṃ…pe…  upāyāso sāmisanti—  bhayatupaṭṭhāne paññā ādīnave
ñāṇaṃ.</p>
<p>
<a class="ms" id="p_26Ps_384"></a><a class="sc" id="384"></a>Anuppādo
nirāmisanti—  santipade ñāṇaṃ. Appavattaṃ nirāmisanti—  santipade ñāṇaṃ…pe…
anupāyāso nirāmisanti—  santipade ñāṇaṃ.</p>
<p>
<a class="ms" id="p_26Ps_385"></a><a class="sc" id="385"></a>Uppādo sāmisaṃ,
anuppādo nirāmisanti—  santipade ñāṇaṃ. Pavattaṃ sāmisaṃ, appavattaṃ
nirāmisanti—  santipade ñāṇaṃ…pe…  upāyāso sāmisaṃ, anupāyāso nirāmisanti—
santipade ñāṇaṃ.</p>
<p>
<a class="ms" id="p_26Ps_386"></a><a class="sc" id="386"></a>Uppādo saṅkhārāti—
bhayatupaṭṭhāne paññā ādīnave ñāṇaṃ. Pavattaṃ saṅkhārāti—  bhayatupaṭṭhāne
paññā ādīnave ñāṇaṃ…pe…  upāyāso saṅkhārāti—  bhayatupaṭṭhāne paññā ādīnave
ñāṇaṃ.</p>
<p>
<a class="ms" id="p_26Ps_387"></a><a class="sc" id="387"></a>Anuppādo
nibbānanti—  santipade ñāṇaṃ. Appavattaṃ nibbānanti—  santipade ñāṇaṃ…pe…
anupāyāso nibbānanti—  santipade ñāṇaṃ.</p>
<p>
<a class="ms" id="p_26Ps_388"></a><a class="sc" id="388"></a>Uppādo saṅkhārā,
anuppādo nibbānanti—  santipade ñāṇaṃ. Pavattaṃ saṅkhārā, appavattaṃ
nibbānanti—  santipade ñāṇaṃ…pe…  upāyāso saṅkhārā, anupāyāso nibbānanti—
santipade ñāṇaṃ.</p>
<blockquote class="gatha">
<p>
<a class="ms" id="p_26Ps_389"></a>
<a class="sc" id="389"></a>
Uppādañca pavattañca,<br>
nimittaṃ dukkhanti passati;<br>
Āyūhanaṃ paṭisandhiṃ,<br>
ñāṇaṃ ādīnave idaṃ.<br>
</p>
<p>
<a class="ms" id="p_26Ps_390"></a>
<a class="sc" id="390"></a>
Anuppādaṃ appavattaṃ,<br>
Animittaṃ sukhanti ca;<br>
Anāyūhanaṃ appaṭisandhiṃ,<br>
Ñāṇaṃ santipade idaṃ.<br>
</p>
<p>
<a class="ms" id="p_26Ps_391"></a>
<a class="sc" id="391"></a>
Idaṃ ādīnave ñāṇaṃ,<br>
Pañcaṭhānesu jāyati;<br>
Pañcaṭhāne santipade,<br>
Dasa ñāṇe pajānāti;<br>
Dvinnaṃ ñāṇānaṃ kusalatā,<br>
Nānādiṭṭhīsu na kampatīti.<br>
</p>
</blockquote>
<p>
<a class="ms" id="p_26Ps_392"></a><a class="sc" id="392"></a>Taṃ ñātaṭṭhena
ñāṇaṃ, pajānanaṭṭhena paññā. Tena vuccati—  “bhayatupaṭṭhāne paññā ādīnave
ñāṇaṃ”.</p>
<p class="endsutta">
<a class="ms" id="p_26Ps_393"></a>
<a class="sc" id="393"></a>
Ādīnavañāṇaniddeso aṭṭhamo.</p>
<h4>1.1.9 Saṅkhārupekkhāñāṇaniddesa</h4>
<p>
<a class="ms" id="p_26Ps_394"></a><a class="msdiv" id="msdiv54"></a>
<a class="sc" id="394"></a>Kathaṃ muñcitukamyatāpaṭisaṅkhāsantiṭṭhanā paññā
saṅkhārupekkhāsu ñāṇaṃ? Uppādaṃ muñcitukamyatāpaṭisaṅkhāsantiṭṭhanā paññā
saṅkhārupekkhāsu ñāṇaṃ, pavattaṃ muñcitukamyatāpaṭisaṅkhāsantiṭṭhanā paññā
saṅkhārupekkhāsu ñāṇaṃ, nimittaṃ muñcitukamyatā…pe…  āyūhanaṃ muñcitukamyatā…
paṭisandhiṃ muñcitukamyatā…  gatiṃ muñcitukamyatā…  nibbattiṃ muñcitukamyatā…
upapattiṃ muñcitukamyatā…  jātiṃ muñcitukamyatā…  jaraṃ muñcitukamyatā…
byādhiṃ muñcitukamyatā…  maraṇaṃ muñcitukamyatā…  sokaṃ muñcitukamyatā…
paridevaṃ muñcitukamyatā…pe…  upāyāsaṃ muñcitukamyatāpaṭisaṅkhāsantiṭṭhanā
paññā saṅkhārupekkhāsu ñāṇaṃ.</p>
<p>
<a class="ms" id="p_26Ps_395"></a><a class="sc" id="395"></a>Uppādo dukkhanti—
muñcitukamyatāpaṭisaṅkhāsantiṭṭhanā paññā saṅkhārupekkhāsu ñāṇaṃ. Pavattaṃ
dukkhanti—  muñcitukamyatāpaṭisaṅkhāsantiṭṭhanā paññā saṅkhārupekkhāsu
ñāṇaṃ…pe…  upāyāso dukkhanti—  muñcitukamyatāpaṭisaṅkhāsantiṭṭhanā paññā
saṅkhārupekkhāsu ñāṇaṃ.</p>
<p>
<a class="ms" id="p_26Ps_396"></a><a class="sc" id="396"></a>Uppādo bhayanti—
muñcitukamyatāpaṭisaṅkhāsantiṭṭhanā paññā saṅkhārupekkhāsu ñāṇaṃ. Pavattaṃ
bhayanti—  muñcitukamyatāpaṭisaṅkhāsantiṭṭhanā paññā saṅkhārupekkhāsu ñāṇaṃ…pe…
upāyāso bhayanti—  muñcitukamyatāpaṭisaṅkhāsantiṭṭhanā paññā saṅkhārupekkhāsu
ñāṇaṃ.</p>
<p>
<a class="ms" id="p_26Ps_397"></a><a class="sc" id="397"></a>Uppādo sāmisanti—
muñcitukamyatāpaṭisaṅkhāsantiṭṭhanā paññā saṅkhārupekkhāsu ñāṇaṃ. Pavattaṃ
sāmisanti—  muñcitukamyatāpaṭisaṅkhāsantiṭṭhanā paññā saṅkhārupekkhāsu
ñāṇaṃ…pe…  upāyāso sāmisanti—  muñcitukamyatāpaṭisaṅkhāsantiṭṭhanā paññā
saṅkhārupekkhāsu ñāṇaṃ.</p>
<p>
<a class="ms" id="p_26Ps_398"></a><a class="sc" id="398"></a>Uppādo saṅkhārāti—
muñcitukamyatāpaṭisaṅkhāsantiṭṭhanā paññā saṅkhārupekkhāsu ñāṇaṃ. Pavattaṃ
saṅkhārāti—  muñcitukamyatāpaṭisaṅkhāsantiṭṭhanā paññā saṅkhārupekkhāsu
ñāṇaṃ…pe…  upāyāso saṅkhārāti—  muñcitukamyatāpaṭisaṅkhāsantiṭṭhanā paññā
saṅkhārupekkhāsu ñāṇaṃ.</p>
<p>
<a class="ms" id="p_26Ps_399"></a><a class="sc" id="399"></a>Uppādo saṅkhārā,
te saṅkhāre ajjhupekkhatīti—  saṅkhārupekkhā. Ye ca saṅkhārā yā ca upekkhā
ubhopete saṅkhārā, te saṅkhāre ajjhupekkhatīti—  saṅkhārupekkhā. Pavattaṃ
saṅkhārā…pe…  nimittaṃ saṅkhārā…  āyūhanā saṅkhārā…  paṭisandhi saṅkhārā…  gati
saṅkhārā…  nibbatti saṅkhārā…  upapatti saṅkhārā…  jāti saṅkhārā…  jarā
saṅkhārā…  byādhi saṅkhārā…  maraṇaṃ saṅkhārā…  soko saṅkhārā…  paridevo
saṅkhārā…pe…  upāyāso saṅkhārā, te saṅkhāre ajjhupekkhatīti—  saṅkhārupekkhā.
Ye ca saṅkhārā yā ca upekkhā ubhopete saṅkhārā, te saṅkhāre ajjhupekkhatīti—
saṅkhārupekkhā.</p>
<p>
<a class="ms" id="p_26Ps_400"></a><a class="msdiv" id="msdiv55"></a>
<a class="sc" id="400"></a>Katihākārehi saṅkhārupekkhāya cittassa abhinīhāro
hoti? Aṭṭhahākārehi saṅkhārupekkhāya cittassa abhinīhāro hoti. Puthujjanassa
katihākārehi saṅkhārupekkhāya cittassa abhinīhāro hoti? Sekkhassa katihākārehi
saṅkhārupekkhāya cittassa abhinīhāro hoti? Vītarāgassa katihākārehi
saṅkhārupekkhāya cittassa abhinīhāro hoti? Puthujjanassa dvīhākārehi
saṅkhārupekkhāya cittassa abhinīhāro hoti. Sekkhassa tīhākārehi
saṅkhārupekkhāya cittassa abhinīhāro hoti. Vītarāgassa tīhākārehi
saṅkhārupekkhāya cittassa abhinīhāro hoti.</p>
<p>
<a class="ms" id="p_26Ps_401"></a><a class="sc" id="401"></a>Puthujjanassa
katamehi dvīhākārehi saṅkhārupekkhāya cittassa abhinīhāro hoti? Puthujjano
saṅkhārupekkhaṃ abhinandati vā vipassati vā. Puthujjanassa imehi dvīhākārehi
saṅkhārupekkhāya cittassa abhinīhāro hoti. Sekkhassa katamehi tīhākārehi
saṅkhārupekkhāya cittassa abhinīhāro hoti? Sekkho saṅkhārupekkhaṃ abhinandati
vā vipassati vā paṭisaṅkhāya vā phalasamāpattiṃ samāpajjati. Sekkhassa imehi
tīhākārehi saṅkhārupekkhāya cittassa abhinīhāro hoti. Vītarāgassa katamehi
tīhākārehi saṅkhārupekkhāya cittassa abhinīhāro hoti? Vītarāgo saṅkhārupekkhaṃ
vipassati vā paṭisaṅkhāya vā phalasamāpattiṃ samāpajjati, tadajjhupekkhitvā
suññatavihārena vā animittavihārena vā appaṇihitavihārena vā viharati.
Vītarāgassa imehi tīhākārehi saṅkhārupekkhāya cittassa abhinīhāro hoti.</p>
<p>
<a class="ms" id="p_26Ps_402"></a><a class="msdiv" id="msdiv56"></a>
<a class="sc" id="402"></a>Kathaṃ puthujjanassa ca sekkhassa ca
saṅkhārupekkhāya cittassa abhinīhāro ekattaṃ hoti? Puthujjanassa
saṅkhārupekkhaṃ abhinandato cittaṃ kilissati, bhāvanāya paripantho hoti,
paṭivedhassa antarāyo hoti, āyatiṃ paṭisandhiyā paccayo hoti. Sekkhassapi
saṅkhārupekkhaṃ abhinandato cittaṃ kilissati, bhāvanāya paripantho hoti,
uttaripaṭivedhassa antarāyo hoti, āyatiṃ paṭisandhiyā paccayo hoti. Evaṃ
puthujjanassa ca sekkhassa ca saṅkhārupekkhāya cittassa abhinīhāro ekattaṃ hoti
abhinandaṭṭhena.</p>
<p>
<a class="ms" id="p_26Ps_403"></a><a class="sc" id="403"></a>Kathaṃ
puthujjanassa ca sekkhassa ca vītarāgassa ca saṅkhārupekkhāya cittassa
abhinīhāro ekattaṃ hoti? Puthujjano saṅkhārupekkhaṃ aniccatopi dukkhatopi
anattatopi vipassati. Sekkhopi saṅkhārupekkhaṃ aniccatopi dukkhatopi anattatopi
vipassati. Vītarāgopi saṅkhārupekkhaṃ aniccatopi dukkhatopi anattatopi
vipassati. Evaṃ puthujjanassa ca sekkhassa ca vītarāgassa ca saṅkhārupekkhāya
cittassa abhinīhāro ekattaṃ hoti anupassanaṭṭhena.</p>
<p>
<a class="ms" id="p_26Ps_404"></a><a class="sc" id="404"></a>Kathaṃ
puthujjanassa ca sekkhassa ca vītarāgassa ca saṅkhārupekkhāya cittassa
abhinīhāro nānattaṃ hoti? Puthujjanassa saṅkhārupekkhā kusalā hoti. Sekkhassapi
saṅkhārupekkhā kusalā hoti. Vītarāgassa saṅkhārupekkhā abyākatā hoti. Evaṃ
puthujjanassa ca sekkhassa ca vītarāgassa ca saṅkhārupekkhāya cittassa
abhinīhāro nānattaṃ hoti kusalābyākataṭṭhena.</p>
<p>
<a class="ms" id="p_26Ps_405"></a><a class="sc" id="405"></a>Kathaṃ
puthujjanassa ca sekkhassa ca vītarāgassa ca saṅkhārupekkhāya cittassa
abhinīhāro nānattaṃ hoti? Puthujjanassa saṅkhārupekkhā kiñcikāle suviditā hoti,
kiñcikāle na suviditā hoti. Sekkhassapi saṅkhārupekkhā kiñcikāle suviditā
hoti, kiñcikāle na suviditā hoti. Vītarāgassa saṅkhārupekkhā accantaṃ suviditā
hoti. Evaṃ puthujjanassa ca sekkhassa ca vītarāgassa ca saṅkhārupekkhāya
cittassa abhinīhāro nānattaṃ hoti viditaṭṭhena ca aviditaṭṭhena ca.</p>
<p>
<a class="ms" id="p_26Ps_406"></a><a class="sc" id="406"></a>Kathaṃ
puthujjanassa ca sekkhassa ca vītarāgassa ca saṅkhārupekkhāya cittassa
abhinīhāro nānattaṃ hoti? Puthujjano saṅkhārupekkhaṃ atittattā vipassati.
Sekkhopi saṅkhārupekkhaṃ atittattā vipassati. Vītarāgo saṅkhārupekkhaṃ tittattā
vipassati. Evaṃ puthujjanassa ca sekkhassa ca vītarāgassa ca saṅkhārupekkhāya
cittassa abhinīhāro nānattaṃ hoti tittaṭṭhena ca atittaṭṭhena ca.</p>
<p>
<a class="ms" id="p_26Ps_407"></a><a class="sc" id="407"></a>Kathaṃ
puthujjanassa ca sekkhassa ca vītarāgassa ca saṅkhārupekkhāya cittassa
abhinīhāro nānattaṃ hoti? Puthujjano saṅkhārupekkhaṃ tiṇṇaṃ saññojanānaṃ
pahānāya sotāpattimaggaṃ paṭilābhatthāya vipassati. Sekkho saṅkhārupekkhaṃ
tiṇṇaṃ saññojanānaṃ pahīnattā uttaripaṭilābhatthāya vipassati. Vītarāgo
saṅkhārupekkhaṃ sabbakilesānaṃ pahīnattā diṭṭhadhammasukhavihāratthāya
vipassati. Evaṃ puthujjanassa ca sekkhassa ca vītarāgassa ca saṅkhārupekkhāya
cittassa abhinīhāro nānattaṃ hoti pahīnaṭṭhena ca appahīnaṭṭhena ca.</p>
<p>
<a class="ms" id="p_26Ps_408"></a><a class="sc" id="408"></a>Kathaṃ sekkhassa
ca vītarāgassa ca saṅkhārupekkhāya cittassa abhinīhāro nānattaṃ hoti? Sekkho
saṅkhārupekkhaṃ abhinandati vā vipassati vā paṭisaṅkhāya vā phalasamāpattiṃ
samāpajjati. Vītarāgo saṅkhārupekkhaṃ vipassati vā paṭisaṅkhāya vā
phalasamāpattiṃ samāpajjati, tadajjhupekkhitvā suññatavihārena vā
animittavihārena vā appaṇihitavihārena vā viharati. Evaṃ sekkhassa ca
vītarāgassa ca saṅkhārupekkhāya cittassa abhinīhāro nānattaṃ hoti
vihārasamāpattaṭṭhena.</p>
<p>
<a class="ms" id="p_26Ps_409"></a><a class="msdiv" id="msdiv57"></a>
<a class="sc" id="409"></a>Kati saṅkhārupekkhā samathavasena uppajjanti? Kati
saṅkhārupekkhā vipassanāvasena uppajjanti? Aṭṭha saṅkhārupekkhā samathavasena
uppajjanti. Dasa saṅkhārupekkhā vipassanāvasena uppajjanti.</p>
<p>
<a class="ms" id="p_26Ps_410"></a><a class="sc" id="410"></a>Katamā aṭṭha
saṅkhārupekkhā samathavasena uppajjanti? Paṭhamaṃ jhānaṃ paṭilābhatthāya
nīvaraṇe paṭisaṅkhāsantiṭṭhanā paññā saṅkhārupekkhāsu ñāṇaṃ. Dutiyaṃ jhānaṃ
paṭilābhatthāya vitakkavicāre paṭisaṅkhāsantiṭṭhanā paññā saṅkhārupekkhāsu
ñāṇaṃ. Tatiyaṃ jhānaṃ paṭilābhatthāya pītiṃ paṭisaṅkhāsantiṭṭhanā paññā
saṅkhārupekkhāsu ñāṇaṃ. Catutthaṃ jhānaṃ paṭilābhatthāya sukhadukkhe
paṭisaṅkhāsantiṭṭhanā paññā saṅkhārupekkhāsu ñāṇaṃ. Ākāsānañcāyatanasamāpattiṃ
paṭilābhatthāya rūpasaññaṃ paṭighasaññaṃ nānattasaññaṃ paṭisaṅkhāsantiṭṭhanā
paññā saṅkhārupekkhāsu ñāṇaṃ. Viññāṇañcāyatanasamāpattiṃ paṭilābhatthāya
ākāsānañcāyatanasaññaṃ paṭisaṅkhāsantiṭṭhanā paññā saṅkhārupekkhāsu ñāṇaṃ.
Ākiñcaññāyatanasamāpattiṃ paṭilābhatthāya viññāṇañcāyatanasaññaṃ
paṭisaṅkhāsantiṭṭhanā paññā saṅkhārupekkhāsu ñāṇaṃ.
Nevasaññānāsaññāyatanasamāpattiṃ paṭilābhatthāya ākiñcaññāyatanasaññaṃ
paṭisaṅkhāsantiṭṭhanā paññā saṅkhārupekkhāsu ñāṇaṃ. Imā aṭṭha saṅkhārupekkhā
samathavasena uppajjanti.</p>
<p>
<a class="ms" id="p_26Ps_411"></a><a class="sc" id="411"></a>Katamā dasa
saṅkhārupekkhā vipassanāvasena uppajjanti? Sotāpattimaggaṃ paṭilābhatthāya
uppādaṃ pavattaṃ nimittaṃ āyūhanaṃ paṭisandhiṃ gatiṃ nibbattiṃ upapattiṃ jātiṃ
jaraṃ byādhiṃ maraṇaṃ sokaṃ paridevaṃ upāyāsaṃ paṭisaṅkhāsantiṭṭhanā paññā
saṅkhārupekkhāsu ñāṇaṃ. Sotāpattiphalasamāpattatthāya uppādaṃ pavattaṃ nimittaṃ
āyūhanaṃ paṭisandhiṃ paṭisaṅkhā santiṭṭhanā paññā saṅkhārupekkhāsu ñāṇaṃ.
Sakadāgāmimaggaṃ paṭilābhatthāya…pe…  sakadāgāmiphalasamāpattatthāya…
anāgāmimaggaṃ paṭilābhatthāya…pe…  anāgāmiphalasamāpattatthāya…  arahattamaggaṃ
paṭilābhatthāya uppādaṃ pavattaṃ nimittaṃ āyūhanaṃ paṭisandhiṃ gatiṃ nibbattiṃ
upapattiṃ jātiṃ jaraṃ byādhiṃ maraṇaṃ sokaṃ paridevaṃ upāyāsaṃ
paṭisaṅkhāsantiṭṭhanā paññā saṅkhārupekkhāsu ñāṇaṃ.
Arahattaphalasamāpattatthāya…pe…  suññatavihārasamāpattatthāya…pe…
animittavihārasamāpattatthāya uppādaṃ pavattaṃ nimittaṃ āyūhanaṃ paṭisandhiṃ…
paṭisaṅkhāsantiṭṭhanā paññā saṅkhārupekkhāsu ñāṇaṃ. Imā dasa saṅkhārupekkhā
vipassanāvasena uppajjanti.</p>
<p>
<a class="ms" id="p_26Ps_412"></a><a class="msdiv" id="msdiv58"></a>
<a class="sc" id="412"></a>Kati saṅkhārupekkhā kusalā, kati akusalā, kati
abyākatā? Pannarasa saṅkhārupekkhā kusalā, tisso saṅkhārupekkhā abyākatā.
Natthi saṅkhārupekkhā akusalā.</p>
<blockquote class="gatha">
<p>
<a class="ms" id="p_26Ps_413"></a>
<a class="sc" id="413"></a>
Paṭisaṅkhāsantiṭṭhanā paññā,<br>
Aṭṭha cittassa gocarā;<br>
Puthujjanassa dve honti,<br>
Tayo sekkhassa gocarā;<br>
Tayo ca vītarāgassa,<br>
Yehi cittaṃ vivaṭṭati.<br>
</p>
<p>
<a class="ms" id="p_26Ps_414"></a>
<a class="sc" id="414"></a>
Aṭṭha samādhissa paccayā,<br>
dasa ñāṇassa gocarā;<br>
Aṭṭhārasa saṅkhārupekkhā,<br>
tiṇṇaṃ vimokkhāna paccayā.<br>
</p>
<p>
<a class="ms" id="p_26Ps_415"></a>
<a class="sc" id="415"></a>
Ime aṭṭhārasākārā,<br>
Paññā yassa pariccitā;<br>
Kusalo saṅkhārupekkhāsu,<br>
Nānādiṭṭhīsu na kampatīti.<br>
</p>
</blockquote>
<p>
<a class="ms" id="p_26Ps_416"></a><a class="sc" id="416"></a>Taṃ ñātaṭṭhena
ñāṇaṃ, pajānanaṭṭhena paññā. Tena vuccati—
“muñcitukamyatāpaṭisaṅkhāsantiṭṭhanā paññā saṅkhārupekkhāsu ñāṇaṃ”.</p>
<p class="endsutta">
<a class="ms" id="p_26Ps_417"></a>
<a class="sc" id="417"></a>
Saṅkhārupekkhāñāṇaniddeso navamo.</p>
<h4>1.1.10 Gotrabhuñāṇaniddesa</h4>
<p>
<a class="ms" id="p_26Ps_418"></a><a class="msdiv" id="msdiv59"></a>
<a class="sc" id="418"></a>Kathaṃ bahiddhā vuṭṭhānavivaṭṭane paññā
gotrabhuñāṇaṃ? Uppādaṃ abhibhuyyatīti—  gotrabhu. Pavattaṃ abhibhuyyatīti—
gotrabhu. Nimittaṃ abhibhuyyatīti—  gotrabhu. Āyūhanaṃ abhibhuyyatīti—
gotrabhu. Paṭisandhiṃ abhibhuyyatīti—  gotrabhu. Gatiṃ abhibhuyyatīti—
gotrabhu. Nibbattiṃ abhibhuyyatīti—  gotrabhu. Upapattiṃ abhibhuyyatīti—
gotrabhu. Jātiṃ abhibhuyyatīti—  gotrabhu. Jaraṃ abhibhuyyatīti—  gotrabhu.
Byādhiṃ abhibhuyyatīti—  gotrabhu. Maraṇaṃ abhibhuyyatīti—  gotrabhu. Sokaṃ
abhibhuyyatīti—  gotrabhu. Paridevaṃ abhibhuyyatīti—  gotrabhu. Upāyāsaṃ
abhibhuyyatīti—  gotrabhu. Bahiddhā saṅkhāranimittaṃ abhibhuyyatīti—  gotrabhu.
Anuppādaṃ pakkhandatīti—  gotrabhu. Appavattaṃ pakkhandatīti—  gotrabhu…pe…
nirodhaṃ nibbānaṃ pakkhandatīti—  gotrabhu.</p>
<p>
<a class="ms" id="p_26Ps_419"></a><a class="sc" id="419"></a>Uppādaṃ
abhibhuyyitvā anuppādaṃ pakkhandatīti—  gotrabhu. Pavattaṃ abhibhuyyitvā
appavattaṃ pakkhandatīti—  gotrabhu. Nimittaṃ abhibhuyyitvā animittaṃ
pakkhandatīti—  gotrabhu …pe…  bahiddhā saṅkhāranimittaṃ abhibhuyyitvā nirodhaṃ
nibbānaṃ pakkhandatīti—  gotrabhu.</p>
<p>
<a class="ms" id="p_26Ps_420"></a><a class="sc" id="420"></a>Uppādā vuṭṭhātīti—
gotrabhu. Pavattā vuṭṭhātīti—  gotrabhu. Nimittā vuṭṭhātīti—  gotrabhu.
Āyūhanā vuṭṭhātīti—  gotrabhu. Paṭisandhiyā vuṭṭhātīti—  gotrabhu. Gatiyā
vuṭṭhātīti—  gotrabhu. Nibbattiyā vuṭṭhātīti—  gotrabhu. Upapattiyā vuṭṭhātīti—
gotrabhu. Jātiyā vuṭṭhātīti—  gotrabhu. Jarāya vuṭṭhātīti—  gotrabhu.
Byādhimhā vuṭṭhātīti—  gotrabhu. Maraṇā vuṭṭhātīti—  gotrabhu. Sokā vuṭṭhātīti—
gotrabhu. Paridevā vuṭṭhātīti—  gotrabhu. Upāyāsā vuṭṭhātīti—  gotrabhu.
Bahiddhā saṅkhāranimittā vuṭṭhātīti—  gotrabhu. Anuppādaṃ pakkhandatīti—
gotrabhu. Appavattaṃ pakkhandatīti—  gotrabhu…pe…  nirodhaṃ nibbānaṃ
pakkhandatīti—  gotrabhu.</p>
<p>
<a class="ms" id="p_26Ps_421"></a><a class="sc" id="421"></a>Uppādā vuṭṭhahitvā
anuppādaṃ pakkhandatīti—  gotrabhu. Pavattā vuṭṭhahitvā appavattaṃ
pakkhandatīti—  gotrabhu. Nimittā vuṭṭhahitvā animittaṃ pakkhandatīti—
gotrabhu. Āyūhanā vuṭṭhahitvā anāyūhanaṃ pakkhandatīti—  gotrabhu. Paṭisandhiyā
vuṭṭhahitvā appaṭisandhiṃ pakkhandatīti—  gotrabhu. Gatiyā vuṭṭhahitvā agatiṃ
pakkhandatīti—  gotrabhu. Nibbattiyā vuṭṭhahitvā anibbattiṃ pakkhandatīti—
gotrabhu. Upapattiyā vuṭṭhahitvā anupapattiṃ pakkhandatīti—  gotrabhu. Jātiyā
vuṭṭhahitvā ajātiṃ pakkhandatīti—  gotrabhu. Jarāya vuṭṭhahitvā ajaraṃ
pakkhandatīti—  gotrabhu. Byādhimhā vuṭṭhahitvā abyādhiṃ pakkhandatīti—
gotrabhu. Maraṇā vuṭṭhahitvā amataṃ pakkhandatīti—  gotrabhu. Sokā vuṭṭhahitvā
asokaṃ pakkhandatīti—  gotrabhu. Paridevā vuṭṭhahitvā aparidevaṃ pakkhandatīti—
gotrabhu. Upāyāsā vuṭṭhahitvā anupāyāsaṃ pakkhandatīti—  gotrabhu. Bahiddhā
saṅkhāranimittā vuṭṭhahitvā nirodhaṃ nibbānaṃ pakkhandatīti—  gotrabhu.</p>
<p>
<a class="ms" id="p_26Ps_422"></a><a class="sc" id="422"></a>Uppādā
vivaṭṭatīti—  gotrabhu. Pavattā vivaṭṭatīti—  gotrabhu…pe…  bahiddhā
saṅkhāranimittā vivaṭṭatīti—  gotrabhu. Anuppādaṃ pakkhandatīti—  gotrabhu.
Appavattaṃ pakkhandatīti—  gotrabhu…pe…  nirodhaṃ nibbānaṃ pakkhandatīti—
gotrabhu.</p>
<p>
<a class="ms" id="p_26Ps_423"></a><a class="sc" id="423"></a>Uppādā vivaṭṭitvā
anuppādaṃ pakkhandatīti—  gotrabhu. Pavattā vivaṭṭitvā appavattaṃ
pakkhandatīti—  gotrabhu…pe…  bahiddhā saṅkhāranimittā vivaṭṭitvā nirodhaṃ
nibbānaṃ pakkhandatīti—  gotrabhu.</p>
<p>
<a class="ms" id="p_26Ps_424"></a><a class="msdiv" id="msdiv60"></a>
<a class="sc" id="424"></a>Kati gotrabhū dhammā samathavasena uppajjanti? Kati
gotrabhū dhammā vipassanāvasena uppajjanti? Aṭṭha gotrabhū dhammā samathavasena
uppajjanti. Dasa gotrabhū dhammā vipassanāvasena uppajjanti.</p>
<p>
<a class="ms" id="p_26Ps_425"></a><a class="sc" id="425"></a>Katame aṭṭha
gotrabhū dhammā samathavasena uppajjanti? Paṭhamaṃ jhānaṃ paṭilābhatthāya
nīvaraṇe abhibhuyyatīti—  gotrabhu. Dutiyaṃ jhānaṃ paṭilābhatthāya
vitakkavicāre abhibhuyyatīti—  gotrabhu. Tatiyaṃ jhānaṃ paṭilābhatthāya pītiṃ
abhibhuyyatīti—  gotrabhu. Catutthaṃ jhānaṃ paṭilābhatthāya sukhadukkhe
abhibhuyyatīti—  gotrabhu. Ākāsānañcāyatanasamāpattiṃ paṭilābhatthāya
rūpasaññaṃ paṭighasaññaṃ nānattasaññaṃ abhibhuyyatīti—  gotrabhu.
Viññāṇañcāyatanasamāpattiṃ paṭilābhatthāya ākāsānañcāyatanasaññaṃ
abhibhuyyatīti—  gotrabhu. Ākiñcaññāyatanasamāpattiṃ paṭilābhatthāya
viññāṇañcāyatanasaññaṃ abhibhuyyatīti—  gotrabhu.
Nevasaññānāsaññāyatanasamāpattiṃ paṭilābhatthāya ākiñcaññāyatanasaññaṃ
abhibhuyyatīti—  gotrabhu. Ime aṭṭha gotrabhū dhammā samathavasena uppajjanti.
</p>
<p>
<a class="ms" id="p_26Ps_426"></a><a class="sc" id="426"></a>Katame dasa
gotrabhū dhammā vipassanāvasena uppajjanti? Sotāpattimaggaṃ paṭilābhatthāya
uppādaṃ pavattaṃ nimittaṃ āyūhanaṃ paṭisandhiṃ gatiṃ nibbattiṃ upapattiṃ jātiṃ
jaraṃ byādhiṃ maraṇaṃ sokaṃ paridevaṃ upāyāsaṃ bahiddhā saṅkhāranimittaṃ
abhibhuyyatīti—  gotrabhu. Sotāpattiphalasamāpattatthāya uppādaṃ pavattaṃ
nimittaṃ āyūhanaṃ paṭisandhiṃ abhibhuyyatīti—  gotrabhu. Sakadāgāmimaggaṃ
paṭilābhatthāya…pe…  sakadāgāmiphalasamāpattatthāya…  anāgāmimaggaṃ
paṭilābhatthāya…  anāgāmiphalasamāpattatthāya…  arahattamaggaṃ paṭilābhatthāya
uppādaṃ pavattaṃ nimittaṃ āyūhanaṃ paṭisandhiṃ gatiṃ nibbattiṃ upapattiṃ jātiṃ
jaraṃ byādhiṃ maraṇaṃ sokaṃ paridevaṃ upāyāsaṃ bahiddhā saṅkhāranimittaṃ
abhibhuyyatīti—  gotrabhu. Arahattaphalasamāpattatthāya…
suññatavihārasamāpattatthāya…  animittavihārasamāpattatthāya uppādaṃ pavattaṃ
nimittaṃ āyūhanaṃ paṭisandhiṃ abhibhuyyatīti—  gotrabhu. Ime dasa gotrabhū
dhammā vipassanāvasena uppajjanti.</p>
<p>
<a class="ms" id="p_26Ps_427"></a><a class="sc" id="427"></a>Kati gotrabhū
dhammā kusalā, kati akusalā, kati abyākatā? Pannarasa gotrabhū dhammā kusalā,
tayo gotrabhū dhammā abyākatā. Natthi gotrabhū dhammā akusalāti.</p>
<blockquote class="gatha">
<p>
<a class="ms" id="p_26Ps_428"></a>
<a class="sc" id="428"></a>
Sāmisañca nirāmisaṃ,<br>
Paṇihitañca appaṇihitaṃ;<br>
Saññuttañca visaññuttaṃ,<br>
Vuṭṭhitañca avuṭṭhitaṃ.<br>
</p>
<p>
<a class="ms" id="p_26Ps_429"></a>
<a class="sc" id="429"></a>
Aṭṭha samādhissa paccayā,<br>
dasa ñāṇassa gocarā;<br>
Aṭṭhārasa gotrabhū dhammā,<br>
tiṇṇaṃ vimokkhāna paccayā.<br>
</p>
<p>
<a class="ms" id="p_26Ps_430"></a>
<a class="sc" id="430"></a>
Ime aṭṭhārasākārā,<br>
Paññā yassa pariccitā;<br>
Kusalo vivaṭṭe vuṭṭhāne,<br>
Nānādiṭṭhīsu na kampatīti.<br>
</p>
</blockquote>
<p>
<a class="ms" id="p_26Ps_431"></a><a class="sc" id="431"></a>Taṃ ñātaṭṭhena
ñāṇaṃ, pajānanaṭṭhena paññā. Tena vuccati—  “bahiddhā vuṭṭhānavivaṭṭane paññā
gotrabhuñāṇaṃ”.</p>
<p class="endsutta">
<a class="ms" id="p_26Ps_432"></a>
<a class="sc" id="432"></a>
Gotrabhuñāṇaniddeso dasamo.</p>
<h4>1.1.11 Maggañāṇaniddesa</h4>
<p>
<a class="ms" id="p_26Ps_433"></a><a class="msdiv" id="msdiv61"></a>
<a class="sc" id="433"></a>Kathaṃ dubhato vuṭṭhānavivaṭṭane paññā magge ñāṇaṃ?
Sotāpattimaggakkhaṇe dassanaṭṭhena sammādiṭṭhi micchādiṭṭhiyā vuṭṭhāti,
tadanuvattakakilesehi ca khandhehi ca vuṭṭhāti, bahiddhā ca sabbanimittehi
vuṭṭhāti. Tena vuccati—  “dubhato vuṭṭhānavivaṭṭane paññā magge ñāṇaṃ”.
Abhiniropanaṭṭhena sammāsaṅkappo micchāsaṅkappā vuṭṭhāti, tadanuvattakakilesehi
ca khandhehi ca vuṭṭhāti, bahiddhā ca sabbanimittehi vuṭṭhāti. Tena vuccati—
“dubhato vuṭṭhānavivaṭṭane paññā magge ñāṇaṃ”.</p>
<p>
<a class="ms" id="p_26Ps_434"></a><a class="sc" id="434"></a>Pariggahaṭṭhena
sammāvācā micchāvācāya vuṭṭhāti, tadanuvattakakilesehi ca khandhehi ca
vuṭṭhāti, bahiddhā ca sabbanimittehi vuṭṭhāti. Tena vuccati—  “dubhato
vuṭṭhānavivaṭṭane paññā magge ñāṇaṃ”.</p>
<p>
<a class="ms" id="p_26Ps_435"></a><a class="sc" id="435"></a>Samuṭṭhānaṭṭhena
sammākammanto micchākammantā vuṭṭhāti, tadanuvattakakilesehi ca khandhehi ca
vuṭṭhāti, bahiddhā ca sabbanimittehi vuṭṭhāti. Tena vuccati—  “dubhato
vuṭṭhānavivaṭṭane paññā magge ñāṇaṃ”.</p>
<p>
<a class="ms" id="p_26Ps_436"></a><a class="sc" id="436"></a>Vodānaṭṭhena
sammāājīvo micchāājīvā vuṭṭhāti, tadanuvattakakilesehi ca khandhehi ca
vuṭṭhāti, bahiddhā ca sabbanimittehi vuṭṭhāti. Tena vuccati—  “dubhato
vuṭṭhānavivaṭṭane paññā magge ñāṇaṃ”.</p>
<p>
<a class="ms" id="p_26Ps_437"></a><a class="sc" id="437"></a>Paggahaṭṭhena
sammāvāyāmo micchāvāyāmā vuṭṭhāti, tadanuvattakakilesehi ca khandhehi ca
vuṭṭhāti, bahiddhā ca sabbanimittehi vuṭṭhāti. Tena vuccati—  “dubhato
vuṭṭhānavivaṭṭane paññā magge ñāṇaṃ”.</p>
<p>
<a class="ms" id="p_26Ps_438"></a><a class="sc" id="438"></a>Upaṭṭhānaṭṭhena
sammāsati micchāsatiyā vuṭṭhāti, tadanuvattakakilesehi ca khandhehi ca
vuṭṭhāti, bahiddhā ca sabbanimittehi vuṭṭhāti. Tena vuccati—  “dubhato
vuṭṭhānavivaṭṭane paññā magge ñāṇaṃ”.</p>
<p>
<a class="ms" id="p_26Ps_439"></a><a class="sc" id="439"></a>Avikkhepaṭṭhena
sammāsamādhi micchāsamādhito vuṭṭhāti, tadanuvattakakilesehi ca khandhehi ca
vuṭṭhāti, bahiddhā ca sabbanimittehi vuṭṭhāti. Tena vuccati—  “dubhato
vuṭṭhānavivaṭṭane paññā magge ñāṇaṃ”.</p>
<p>
<a class="ms" id="p_26Ps_440"></a><a class="sc" id="440"></a>Sakadāgāmimaggakkhaṇe
dassanaṭṭhena sammādiṭṭhi …pe…  avikkhepaṭṭhena sammāsamādhi oḷārikā
kāmarāgasaññojanā paṭighasaññojanā oḷārikā kāmarāgānusayā paṭighānusayā
vuṭṭhāti, tadanuvattakakilesehi ca khandhehi ca vuṭṭhāti, bahiddhā ca
sabbanimittehi vuṭṭhāti. Tena vuccati—  “dubhato vuṭṭhānavivaṭṭane paññā magge
ñāṇaṃ”.</p>
<p>
<a class="ms" id="p_26Ps_441"></a><a class="sc" id="441"></a>Anāgāmimaggakkhaṇe
dassanaṭṭhena sammādiṭṭhi…pe…  avikkhepaṭṭhena sammāsamādhi anusahagatā
kāmarāgasaññojanā paṭighasaññojanā anusahagatā kāmarāgānusayā paṭighānusayā
vuṭṭhāti, tadanuvattakakilesehi ca khandhehi ca vuṭṭhāti, bahiddhā ca
sabbanimittehi vuṭṭhāti. Tena vuccati—  “dubhato vuṭṭhānavivaṭṭane paññā magge
ñāṇaṃ”.</p>
<p>
<a class="ms" id="p_26Ps_442"></a><a class="sc" id="442"></a>Arahattamaggakkhaṇe
dassanaṭṭhena sammādiṭṭhi…pe…  avikkhepaṭṭhena sammāsamādhi rūparāgā arūparāgā
mānā uddhaccā avijjāya mānānusayā bhavarāgānusayā avijjānusayā vuṭṭhāti,
tadanuvattakakilesehi ca khandhehi ca vuṭṭhāti, bahiddhā ca sabbanimittehi
vuṭṭhāti. Tena vuccati—  “dubhato vuṭṭhānavivaṭṭane paññā magge ñāṇaṃ”.</p>
<blockquote class="gatha">
<p>
<a class="msdiv" id="msdiv62"></a>
<a class="ms" id="p_26Ps_443"></a>
<a class="sc" id="443"></a>
Ajātaṃ jhāpeti jātena,<br>
jhānaṃ tena pavuccati;<br>
Jhānavimokkhe kusalatā,<br>
nānādiṭṭhīsu na kampati.<br>
</p>
<p>
<a class="ms" id="p_26Ps_444"></a>
<a class="sc" id="444"></a>
Samādahitvā yathā ce vipassati,<br>
Vipassamāno tathā ce samādahe;<br>
Vipassanā ca samatho tadā ahu,<br>
Samānabhāgā yuganaddhā vattare.<br>
</p>
<p>
<a class="ms" id="p_26Ps_445"></a>
<a class="sc" id="445"></a>
Dukkhā saṅkhārā sukho,<br>
nirodho iti dassanaṃ;<br>
Dubhato vuṭṭhitā paññā,<br>
phasseti amataṃ padaṃ.<br>
</p>
<p>
<a class="ms" id="p_26Ps_446"></a>
<a class="sc" id="446"></a>
Vimokkhacariyaṃ jānāti,<br>
Nānattekattakovido;<br>
Dvinnaṃ ñāṇānaṃ kusalatā,<br>
Nānādiṭṭhīsu na kampatīti.<br>
</p>
</blockquote>
<p>
<a class="ms" id="p_26Ps_447"></a><a class="sc" id="447"></a>Taṃ ñātaṭṭhena
ñāṇaṃ, pajānanaṭṭhena paññā. Tena vuccati—  “dubhato vuṭṭhānavivaṭṭane paññā
magge ñāṇaṃ”.</p>
<p class="endsutta">
<a class="ms" id="p_26Ps_448"></a>
<a class="sc" id="448"></a>
Maggañāṇaniddeso ekādasamo.</p>
<h4>1.1.12 Phalañāṇaniddesa</h4>
<p>
<a class="ms" id="p_26Ps_449"></a><a class="msdiv" id="msdiv63"></a>
<a class="sc" id="449"></a>Kathaṃ payogappaṭippassaddhipaññā phale ñāṇaṃ?
Sotāpattimaggakkhaṇe dassanaṭṭhena sammādiṭṭhi micchādiṭṭhiyā vuṭṭhāti,
tadanuvattakakilesehi ca khandhehi ca vuṭṭhāti, bahiddhā ca sabbanimittehi
vuṭṭhāti. Taṃpayogappaṭippassaddhattā uppajjati sammādiṭṭhi. Maggassetaṃ
phalaṃ.</p>
<p>
<a class="ms" id="p_26Ps_450"></a><a class="sc" id="450"></a>Abhiniropanaṭṭhena
sammāsaṅkappo micchāsaṅkappā vuṭṭhāti tadanuvattakakilesehi ca khandhehi ca
vuṭṭhāti, bahiddhā ca sabbanimittehi vuṭṭhāti. Taṃpayogappaṭippassaddhattā
uppajjati sammāsaṅkappo. Maggassetaṃ phalaṃ.</p>
<p>
<a class="ms" id="p_26Ps_451"></a><a class="sc" id="451"></a>Pariggahaṭṭhena
sammāvācā micchāvācāya vuṭṭhāti, tadanuvattakakilesehi ca khandhehi ca
vuṭṭhāti, bahiddhā ca sabbanimittehi vuṭṭhāti. Taṃpayogappaṭippassaddhattā
uppajjati sammāvācā. Maggassetaṃ phalaṃ.</p>
<p>
<a class="ms" id="p_26Ps_452"></a><a class="sc" id="452"></a>Samuṭṭhānaṭṭhena
sammākammanto micchākammantā vuṭṭhāti, tadanuvattakakilesehi ca khandhehi ca
vuṭṭhāti, bahiddhā ca sabbanimittehi vuṭṭhāti. Taṃpayogappaṭippassaddhattā
uppajjati sammākammanto. Maggassetaṃ phalaṃ.</p>
<p>
<a class="ms" id="p_26Ps_453"></a><a class="sc" id="453"></a>Vodānaṭṭhena
sammāājīvo micchāājīvā vuṭṭhāti, tadanuvattakakilesehi ca khandhehi ca
vuṭṭhāti, bahiddhā ca sabbanimittehi vuṭṭhāti. Taṃpayogappaṭippassaddhattā
uppajjati sammāājīvo. Maggassetaṃ phalaṃ.</p>
<p>
<a class="ms" id="p_26Ps_454"></a><a class="sc" id="454"></a>Paggahaṭṭhena
sammāvāyāmo micchāvāyāmā vuṭṭhāti, tadanuvattakakilesehi ca khandhehi ca
vuṭṭhāti, bahiddhā ca sabbanimittehi vuṭṭhāti. Taṃpayogappaṭippassaddhattā
uppajjati sammāvāyāmo. Maggassetaṃ phalaṃ.</p>
<p>
<a class="ms" id="p_26Ps_455"></a><a class="sc" id="455"></a>Upaṭṭhānaṭṭhena
sammāsati micchāsatiyā vuṭṭhāti, tadanuvattakakilesehi ca khandhehi ca
vuṭṭhāti, bahiddhā ca sabbanimittehi vuṭṭhāti. Taṃpayogappaṭippassaddhattā
uppajjati sammāsati. Maggassetaṃ phalaṃ.</p>
<p>
<a class="ms" id="p_26Ps_456"></a><a class="sc" id="456"></a>Avikkhepaṭṭhena
sammāsamādhi micchāsamādhito vuṭṭhāti, tadanuvattakakilesehi ca khandhehi ca
vuṭṭhāti, bahiddhā ca sabbanimittehi vuṭṭhāti. Taṃpayogappaṭippassaddhattā
uppajjati sammāsamādhi. Maggassetaṃ phalaṃ.</p>
<p>
<a class="ms" id="p_26Ps_457"></a><a class="sc" id="457"></a>Sakadāgāmimaggakkhaṇe
dassanaṭṭhena sammādiṭṭhi…pe…  avikkhepaṭṭhena sammāsamādhi oḷārikā
kāmarāgasaññojanā paṭighasaññojanā oḷārikā kāmarāgānusayā paṭighānusayā
vuṭṭhāti, tadanuvattakakilesehi ca khandhehi ca vuṭṭhāti, bahiddhā ca
sabbanimittehi vuṭṭhāti. Taṃpayogappaṭippassaddhattā uppajjati sammāsamādhi.
Maggassetaṃ phalaṃ.</p>
<p>
<a class="ms" id="p_26Ps_458"></a><a class="sc" id="458"></a>Anāgāmimaggakkhaṇe
dassanaṭṭhena sammādiṭṭhi…pe…  avikkhepaṭṭhena sammāsamādhi anusahagatā
kāmarāgasaññojanā paṭighasaññojanā anusahagatā kāmarāgānusayā paṭighānusayā
vuṭṭhāti, tadanuvattakakilesehi ca khandhehi ca vuṭṭhāti, bahiddhā ca
sabbanimittehi vuṭṭhāti. Taṃpayogappaṭippassaddhattā uppajjati sammāsamādhi.
Maggassetaṃ phalaṃ.</p>
<p>
<a class="ms" id="p_26Ps_459"></a><a class="sc" id="459"></a>Arahattamaggakkhaṇe
dassanaṭṭhena sammādiṭṭhi…pe…  avikkhepaṭṭhena sammāsamādhi rūparāgā arūparāgā
mānā uddhaccā avijjāya mānānusayā bhavarāgānusayā avijjānusayā vuṭṭhāti,
tadanuvattakakilesehi ca khandhehi ca vuṭṭhāti, bahiddhā ca sabbanimittehi
vuṭṭhāti. Taṃpayogappaṭippassaddhattā uppajjati sammāsamādhi. Maggassetaṃ
phalaṃ. Taṃ ñātaṭṭhena ñāṇaṃ, pajānanaṭṭhena paññā. Tena vuccati—
“payogappaṭippassaddhipaññā phale ñāṇaṃ”.</p>
<p class="endsutta">
<a class="ms" id="p_26Ps_460"></a>
<a class="sc" id="460"></a>
Phalañāṇaniddeso dvādasamo.</p>
<h4>1.1.13 Vimuttiñāṇaniddesa</h4>
<p>
<a class="ms" id="p_26Ps_461"></a><a class="msdiv" id="msdiv64"></a>
<a class="sc" id="461"></a>Kathaṃ chinnavaṭumānupassane paññā vimuttiñāṇaṃ?
Sotāpattimaggena sakkāyadiṭṭhi, vicikicchā, sīlabbataparāmāso, diṭṭhānusayo,
vicikicchānusayo attano cittassa upakkilesā sammā samucchinnā honti. Imehi
pañcahi upakkilesehi sapariyuṭṭhānehi cittaṃ vimuttaṃ hoti suvimuttaṃ.
Taṃvimutti ñātaṭṭhena ñāṇaṃ, pajānanaṭṭhena paññā. Tena vuccati—
“chinnavaṭumānupassane paññā vimuttiñāṇaṃ”.</p>
<p>
<a class="ms" id="p_26Ps_462"></a><a class="sc" id="462"></a>Sakadāgāmimaggena
oḷārikaṃ kāmarāgasaññojanaṃ, paṭighasaññojanaṃ, oḷāriko kāmarāgānusayo,
paṭighānusayo—  attano cittassa upakkilesā sammā samucchinnā honti. Imehi
catūhi upakkilesehi sapariyuṭṭhānehi cittaṃ vimuttaṃ hoti suvimuttaṃ.
Taṃvimutti ñātaṭṭhena ñāṇaṃ, pajānanaṭṭhena paññā. Tena vuccati—
“chinnavaṭumānupassane paññā vimuttiñāṇaṃ”.</p>
<p>
<a class="ms" id="p_26Ps_463"></a><a class="sc" id="463"></a>Anāgāmimaggena
anusahagataṃ kāmarāgasaññojanaṃ, paṭighasaññojanaṃ, anusahagato kāmarāgānusayo,
paṭighānusayo—  attano cittassa upakkilesā sammā samucchinnā honti. Imehi
catūhi upakkilesehi sapariyuṭṭhānehi cittaṃ vimuttaṃ hoti suvimuttaṃ.
Taṃvimutti ñātaṭṭhena ñāṇaṃ, pajānanaṭṭhena paññā. Tena vuccati—
“chinnavaṭumānupassane paññā vimuttiñāṇaṃ”.</p>
<p>
<a class="ms" id="p_26Ps_464"></a><a class="sc" id="464"></a>Arahattamaggena
rūparāgo, arūparāgo, māno, uddhaccaṃ, avijjā, mānānusayo, bhavarāgānusayo,
avijjānusayo—  attano cittassa upakkilesā sammā samucchinnā honti. Imehi
aṭṭhahi upakkilesehi sapariyuṭṭhānehi cittaṃ vimuttaṃ hoti suvimuttaṃ.
Taṃvimutti ñātaṭṭhena ñāṇaṃ, pajānanaṭṭhena paññā. Tena vuccati—
“chinnavaṭumānupassane paññā vimuttiñāṇaṃ”. Taṃ ñātaṭṭhena ñāṇaṃ,
pajānanaṭṭhena paññā. Tena vuccati—  “chinnavaṭumānupassane paññā
vimuttiñāṇaṃ”.</p>
<p class="endsutta">
<a class="ms" id="p_26Ps_465"></a>
<a class="sc" id="465"></a>
Vimuttiñāṇaniddeso terasamo.</p>
<h4>1.1.14 Paccavekkhaṇañāṇaniddesa</h4>
<p>
<a class="ms" id="p_26Ps_466"></a><a class="msdiv" id="msdiv65"></a>
<a class="sc" id="466"></a>Kathaṃ tadā samudāgate dhamme passane paññā
paccavekkhaṇe ñāṇaṃ? Sotāpattimaggakkhaṇe dassanaṭṭhena sammādiṭṭhi tadā
samudāgatā. Abhiniropanaṭṭhena sammāsaṅkappo tadā samudāgato. Pariggahaṭṭhena
sammāvācā tadā samudāgatā. Samuṭṭhānaṭṭhena sammākammanto tadā samudāgato.
Vodānaṭṭhena sammāājīvo tadā samudāgato. Paggahaṭṭhena sammāvāyāmo tadā
samudāgato. Upaṭṭhānaṭṭhena sammāsati tadā samudāgatā. Avikkhepaṭṭhena
sammāsamādhi tadā samudāgato.</p>
<p>
<a class="ms" id="p_26Ps_467"></a><a class="sc" id="467"></a>Upaṭṭhānaṭṭhena
satisambojjhaṅgo tadā samudāgato. Pavicayaṭṭhena dhammavicayasambojjhaṅgo tadā
samudāgato. Paggahaṭṭhena vīriyasambojjhaṅgo tadā samudāgato. Pharaṇaṭṭhena
pītisambojjhaṅgo tadā samudāgato. Upasamaṭṭhena passaddhisambojjhaṅgo tadā
samudāgato. Avikkhepaṭṭhena samādhisambojjhaṅgo tadā samudāgato.
Paṭisaṅkhānaṭṭhena upekkhāsambojjhaṅgo tadā samudāgato.</p>
<p>
<a class="ms" id="p_26Ps_468"></a><a class="sc" id="468"></a>Assaddhiye
akampiyaṭṭhena saddhābalaṃ tadā samudāgataṃ. Kosajje akampiyaṭṭhena vīriyabalaṃ
tadā samudāgataṃ. Pamāde akampiyaṭṭhena satibalaṃ tadā samudāgataṃ. Uddhacce
akampiyaṭṭhena samādhibalaṃ tadā samudāgataṃ. Avijjāya akampiyaṭṭhena
paññābalaṃ tadā samudāgataṃ.</p>
<p>
<a class="ms" id="p_26Ps_469"></a><a class="sc" id="469"></a>Adhimokkhaṭṭhena
saddhindriyaṃ tadā samudāgataṃ. Paggahaṭṭhena vīriyindriyaṃ tadā samudāgataṃ.
Upaṭṭhānaṭṭhena satindriyaṃ tadā samudāgataṃ. Avikkhepaṭṭhena samādhindriyaṃ
tadā samudāgataṃ. Dassanaṭṭhena paññindriyaṃ tadā samudāgataṃ.</p>
<p>
<a class="ms" id="p_26Ps_470"></a><a class="sc" id="470"></a>Ādhipateyyaṭṭhena
indriyā tadā samudāgatā. Akampiyaṭṭhena balā tadā samudāgatā. Niyyānaṭṭhena
sambojjhaṅgā tadā samudāgatā. Hetuṭṭhena maggo tadā samudāgato. Upaṭṭhānaṭṭhena
satipaṭṭhānā tadā samudāgatā. Padahanaṭṭhena sammappadhānā tadā samudāgatā.
Ijjhanaṭṭhena iddhipādā tadā samudāgatā. Tathaṭṭhena saccā tadā samudāgatā.
Avikkhepaṭṭhena samatho tadā samudāgato. Anupassanaṭṭhena vipassanā tadā
samudāgatā. Ekarasaṭṭhena samathavipassanā tadā samudāgatā. Anativattanaṭṭhena
yuganaddhaṃ tadā samudāgataṃ. Saṃvaraṭṭhena sīlavisuddhi tadā samudāgatā.
Avikkhepaṭṭhena cittavisuddhi tadā samudāgatā. Dassanaṭṭhena diṭṭhivisuddhi
tadā samudāgatā. Vimuttaṭṭhena vimokkho tadā samudāgato. Paṭivedhaṭṭhena vijjā
tadā samudāgatā. Pariccāgaṭṭhena vimutti tadā samudāgatā. Samucchedaṭṭhena
khaye ñāṇaṃ tadā samudāgataṃ.</p>
<p>
<a class="ms" id="p_26Ps_471"></a><a class="sc" id="471"></a>Chando mūlaṭṭhena
tadā samudāgato. Manasikāro samuṭṭhānaṭṭhena tadā samudāgato. Phasso
samodhānaṭṭhena tadā samudāgato. Vedanā samosaraṇaṭṭhena tadā samudāgatā.
Samādhi pamukhaṭṭhena tadā samudāgato. Sati ādhipateyyaṭṭhena tadā samudāgatā.
Paññā taduttaraṭṭhena tadā samudāgatā. Vimutti sāraṭṭhena tadā samudāgatā.
Amatogadhaṃ nibbānaṃ pariyosānaṭṭhena tadā samudāgataṃ. Vuṭṭhahitvā
paccavekkhati, ime dhammā tadā samudāgatā.</p>
<p>
<a class="ms" id="p_26Ps_472"></a><a class="sc" id="472"></a>Sotāpattiphalakkhaṇe
dassanaṭṭhena sammādiṭṭhi tadā samudāgatā. Abhiniropanaṭṭhena sammāsaṅkappo
tadā samudāgato…pe…  paṭippassaddhaṭṭhena anuppāde ñāṇaṃ tadā samudāgataṃ.
Chando mūlaṭṭhena tadā samudāgato. Manasikāro samuṭṭhānaṭṭhena tadā samudāgato.
Phasso samodhānaṭṭhena tadā samudāgato. Vedanā samosaraṇaṭṭhena tadā
samudāgatā. Samādhi pamukhaṭṭhena tadā samudāgato. Sati ādhipateyyaṭṭhena tadā
samudāgatā. Paññā taduttaraṭṭhena tadā samudāgatā. Vimutti sāraṭṭhena tadā
samudāgatā. Amatogadhaṃ nibbānaṃ pariyosānaṭṭhena tadā samudāgataṃ. Vuṭṭhahitvā
paccavekkhati, ime dhammā tadā samudāgatā.</p>
<p>
<a class="ms" id="p_26Ps_473"></a><a class="sc" id="473"></a>Sakadāgāmimaggakkhaṇe…pe…
sakadāgāmiphalakkhaṇe…pe…  anāgāmimaggakkhaṇe…pe…  anāgāmiphalakkhaṇe…pe…
arahattamaggakkhaṇe dassanaṭṭhena sammādiṭṭhi tadā samudāgatā…pe…
samucchedaṭṭhena khaye ñāṇaṃ tadā samudāgataṃ. Chando mūlaṭṭhena tadā
samudāgato…pe…  amatogadhaṃ nibbānaṃ pariyosānaṭṭhena tadā samudāgataṃ.
Vuṭṭhahitvā paccavekkhati, ime dhammā tadā samudāgatā.</p>
<p>
<a class="ms" id="p_26Ps_474"></a><a class="sc" id="474"></a>Arahattaphalakkhaṇe
dassanaṭṭhena sammādiṭṭhi tadā samudāgatā…pe…  paṭippassaddhaṭṭhena anuppāde
ñāṇaṃ tadā samudāgataṃ. Chando mūlaṭṭhena tadā samudāgato…pe…  amatogadhaṃ
nibbānaṃ pariyosānaṭṭhena tadā samudāgataṃ. Vuṭṭhahitvā paccavekkhati, ime
dhammā tadā samudāgatā. Taṃ ñātaṭṭhena ñāṇaṃ, pajānanaṭṭhena paññā. Tena
vuccati—  “tadā samudāgate dhamme passane paññā paccavekkhaṇe ñāṇaṃ”.</p>
<p class="endsutta">
<a class="ms" id="p_26Ps_475"></a>
<a class="sc" id="475"></a>
Paccavekkhaṇañāṇaniddeso cuddasamo.</p>
<h4>1.1.15 Vatthunānattañāṇaniddesa</h4>
<p>
<a class="ms" id="p_26Ps_476"></a><a class="msdiv" id="msdiv66"></a>
<a class="sc" id="476"></a>Kathaṃ ajjhattavavatthāne paññā vatthunānatte ñāṇaṃ?
Kathaṃ ajjhattadhamme vavattheti? Cakkhuṃ ajjhattaṃ vavattheti, sotaṃ
ajjhattaṃ vavattheti, ghānaṃ ajjhattaṃ vavattheti, jivhaṃ ajjhattaṃ vavattheti,
kāyaṃ ajjhattaṃ vavattheti, manaṃ ajjhattaṃ vavattheti.</p>
<p>
<a class="ms" id="p_26Ps_477"></a><a class="sc" id="477"></a>Kathaṃ cakkhuṃ
ajjhattaṃ vavattheti? Cakkhu avijjāsambhūtanti vavattheti, cakkhu
taṇhāsambhūtanti vavattheti, cakkhu kammasambhūtanti vavattheti, cakkhu
āhārasambhūtanti vavattheti, cakkhu catunnaṃ mahābhūtānaṃ upādāyāti vavattheti,
cakkhu uppannanti vavattheti, cakkhu samudāgatanti vavattheti. Cakkhu ahutvā
sambhūtaṃ, hutvā na bhavissatīti vavattheti. Cakkhuṃ antavantato vavattheti,
cakkhu addhuvaṃ asassataṃ vipariṇāmadhammanti vavattheti, cakkhu aniccaṃ
saṅkhataṃ paṭiccasamuppannaṃ khayadhammaṃ vayadhammaṃ virāgadhammaṃ
nirodhadhammanti vavattheti. Cakkhuṃ aniccato vavattheti, no niccato; dukkhato
vavattheti, no sukhato; anattato vavattheti, no attato; nibbindati, no nandati;
virajjati, no rajjati; nirodheti, no samudeti; paṭinissajjati, no ādiyati.
Aniccato vavatthento niccasaññaṃ pajahati, dukkhato vavatthento sukhasaññaṃ
pajahati, anattato vavatthento attasaññaṃ pajahati, nibbindanto nandiṃ
pajahati, virajjanto rāgaṃ pajahati, nirodhento samudayaṃ pajahati,
paṭinissajjanto ādānaṃ pajahati. Evaṃ cakkhuṃ ajjhattaṃ vavattheti.</p>
<p>
<a class="ms" id="p_26Ps_478"></a><a class="sc" id="478"></a>Kathaṃ sotaṃ
ajjhattaṃ vavattheti? Sotaṃ avijjāsambhūtanti vavattheti…pe…  evaṃ sotaṃ
ajjhattaṃ vavattheti.</p>
<p>
<a class="ms" id="p_26Ps_479"></a><a class="sc" id="479"></a>Kathaṃ ghānaṃ
ajjhattaṃ vavattheti? Ghānaṃ avijjāsambhūtanti vavattheti…pe…  evaṃ ghānaṃ
ajjhattaṃ vavattheti.</p>
<p>
<a class="ms" id="p_26Ps_480"></a><a class="sc" id="480"></a>Kathaṃ jivhaṃ
ajjhattaṃ vavattheti? Jivhā avijjāsambhūtāti vavattheti, jivhā taṇhāsambhūtāti
vavattheti, jivhā kammasambhūtāti vavattheti, jivhā āhārasambhūtāti vavattheti,
jivhā catunnaṃ mahābhūtānaṃ upādāyāti vavattheti, jivhā uppannāti vavattheti,
jivhā samudāgatāti vavattheti. Jivhā ahutvā sambhūtā, hutvā na bhavissatīti
vavattheti. Jivhaṃ antavantato vavattheti, jivhā addhuvā asassatā
vipariṇāmadhammāti vavattheti, jivhā aniccā saṅkhatā paṭiccasamuppannā
khayadhammā vayadhammā virāgadhammā nirodhadhammāti vavattheti. Jivhaṃ aniccato
vavattheti, no niccato…pe…  paṭinissajjati, no ādiyati. Aniccato vavatthento
niccasaññaṃ pajahati…pe…  paṭinissajjanto ādānaṃ pajahati. Evaṃ jivhaṃ
ajjhattaṃ vavattheti.</p>
<p>
<a class="ms" id="p_26Ps_481"></a><a class="sc" id="481"></a>Kathaṃ kāyaṃ
ajjhattaṃ vavattheti? Kāyo avijjāsambhūtoti vavattheti, kāyo taṇhāsambhūtoti
vavattheti, kāyo kammasambhūtoti vavattheti, kāyo āhārasambhūtoti vavattheti,
kāyo catunnaṃ mahābhūtānaṃ upādāyāti vavattheti, kāyo uppannoti vavattheti,
kāyo samudāgatoti vavattheti. Kāyo ahutvā sambhūto, hutvā na bhavissatīti
vavattheti. Kāyaṃ antavantato vavattheti, kāyo addhuvo asassato
vipariṇāmadhammoti vavattheti, kāyo anicco saṅkhato paṭiccasamuppanno
khayadhammo vayadhammo virāgadhammo nirodhadhammoti vavattheti. Kāyaṃ aniccato
vavattheti, no niccato; dukkhato vavattheti, no sukhato…pe…  paṭinissajjati, no
ādiyati. Aniccato vavatthento niccasaññaṃ pajahati, dukkhato vavatthento
sukhasaññaṃ pajahati…pe…  paṭinissajjanto ādānaṃ pajahati. Evaṃ kāyaṃ ajjhattaṃ
vavattheti.</p>
<p>
<a class="ms" id="p_26Ps_482"></a><a class="sc" id="482"></a>Kathaṃ manaṃ
ajjhattaṃ vavattheti? Mano avijjāsambhūtoti vavattheti, mano taṇhāsambhūtoti
vavattheti, mano kammasambhūtoti vavattheti, mano āhārasambhūtoti vavattheti,
mano uppannoti vavattheti, mano samudāgatoti vavattheti. Mano ahutvā sambhūto,
hutvā na bhavissatīti vavattheti. Manaṃ antavantato vavattheti, mano addhuvo
asassato vipariṇāmadhammoti vavattheti, mano anicco saṅkhato paṭiccasamuppanno
khayadhammo vayadhammo virāgadhammo nirodhadhammoti vavattheti. Manaṃ aniccato
vavattheti, no niccato; dukkhato vavattheti, no sukhato; anattato vavattheti,
no attato; nibbindati, no nandati; virajjati, no rajjati; nirodheti, no
samudeti; paṭinissajjati, no ādiyati. Aniccato vavatthento niccasaññaṃ
pajahati, dukkhato vavatthento sukhasaññaṃ pajahati, anattato vavatthento
attasaññaṃ pajahati, nibbindanto nandiṃ pajahati, virajjanto rāgaṃ pajahati,
nirodhento samudayaṃ pajahati, paṭinissajjanto ādānaṃ pajahati. Evaṃ manaṃ
ajjhattaṃ vavattheti. Evaṃ ajjhattadhamme vavattheti. Taṃ ñātaṭṭhena ñāṇaṃ,
pajānanaṭṭhena paññā. Tena vuccati—  “ajjhattavavatthāne paññā vatthunānatte
ñāṇaṃ”.</p>
<p class="endsutta">
<a class="ms" id="p_26Ps_483"></a>
<a class="sc" id="483"></a>
Vatthunānattañāṇaniddeso pannarasamo.</p>
<h4>1.1.16 Gocaranānattañāṇaniddesa</h4>
<p>
<a class="ms" id="p_26Ps_484"></a><a class="msdiv" id="msdiv67"></a>
<a class="sc" id="484"></a>Kathaṃ bahiddhā vavatthāne paññā gocaranānatte
ñāṇaṃ? Kathaṃ bahiddhā dhamme vavattheti? Rūpe bahiddhā vavattheti, sadde
bahiddhā vavattheti, gandhe bahiddhā vavattheti, rase bahiddhā vavattheti,
phoṭṭhabbe bahiddhā vavattheti, dhamme bahiddhā vavattheti.</p>
<p>
<a class="ms" id="p_26Ps_485"></a><a class="sc" id="485"></a>Kathaṃ rūpe
bahiddhā vavattheti? Rūpā avijjāsambhūtāti vavattheti rūpā taṇhāsambhūtāti
vavattheti, rūpā kammasambhūtāti vavattheti, rūpā āhārasambhūtāti vavattheti,
rūpā catunnaṃ mahābhūtānaṃ upādāyāti vavattheti, rūpā uppannāti vavattheti,
rūpā samudāgatāti vavattheti. Rūpā ahutvā sambhūtā, hutvā na bhavissantīti
vavattheti. Rūpe antavantato vavattheti, rūpā addhuvā asassatā
vipariṇāmadhammāti vavattheti. Rūpā aniccā saṅkhatā paṭiccasamuppannā
khayadhammā vayadhammā virāgadhammā nirodhadhammāti vavattheti. Rūpe aniccato
vavattheti, no niccato; dukkhato vavattheti, no sukhato; anattato vavattheti,
no attato; nibbindati, no nandati; virajjati, no rajjati; nirodheti, no
samudeti; paṭinissajjati, no ādiyati. Aniccato vavatthento niccasaññaṃ
pajahati, dukkhato vavatthento sukhasaññaṃ pajahati, anattato vavatthento
attasaññaṃ pajahati, nibbindanto nandiṃ pajahati, virajjanto rāgaṃ pajahati,
nirodhento samudayaṃ pajahati, paṭinissajjanto ādānaṃ pajahati. Evaṃ rūpe
bahiddhā vavattheti.</p>
<p>
<a class="ms" id="p_26Ps_486"></a><a class="sc" id="486"></a>Kathaṃ sadde
bahiddhā vavattheti? Saddā ( ) catunnaṃ mahābhūtānaṃ upādāyāti vavattheti,
saddā uppannāti vavattheti, saddā samudāgatāti vavattheti. Saddā ahutvā
sambhūtā, hutvā na bhavissantīti vavattheti. Sadde antavantato vavattheti,
saddā addhuvā asassatā vipariṇāmadhammāti vavattheti, saddā aniccā saṅkhatā
paṭiccasamuppannā khayadhammā vayadhammā virāgadhammā nirodhadhammāti
vavattheti. Sadde aniccato vavattheti, no niccato…pe…  evaṃ sadde bahiddhā
vavattheti.</p>
<p>
<a class="ms" id="p_26Ps_487"></a><a class="sc" id="487"></a>Kathaṃ gandhe
bahiddhā vavattheti? Gandhā avijjāsambhūtāti vavattheti, gandhā taṇhāsambhūtāti
vavattheti…pe…  evaṃ gandhe bahiddhā vavattheti. Kathaṃ rase bahiddhā
vavattheti? Rasā avijjāsambhūtāti vavattheti, rasā taṇhāsambhūtāti
vavattheti…pe…  evaṃ rase bahiddhā vavattheti.</p>
<p>
<a class="ms" id="p_26Ps_488"></a><a class="sc" id="488"></a>Kathaṃ phoṭṭhabbe
bahiddhā vavattheti? Phoṭṭhabbā avijjāsambhūtāti vavattheti, phoṭṭhabbā
taṇhāsambhūtāti vavattheti, phoṭṭhabbā kammasambhūtāti vavattheti, phoṭṭhabbā
āhārasambhūtāti vavattheti, phoṭṭhabbā uppannāti vavattheti. Phoṭṭhabbā
samudāgatāti vavattheti…pe…  evaṃ phoṭṭhabbe bahiddhā vavattheti.</p>
<p>
<a class="ms" id="p_26Ps_489"></a><a class="sc" id="489"></a>Kathaṃ dhamme
bahiddhā vavattheti? Dhammā avijjāsambhūtāti vavattheti, dhammā taṇhāsambhūtāti
vavattheti, dhammā kammasambhūtāti vavattheti, dhammā āhārasambhūtāti
vavattheti, dhammā uppannāti vavattheti, dhammā samudāgatāti vavattheti. Dhammā
ahutvā sambhūtā, hutvā na bhavissantīti vavattheti. Dhamme antavantato
vavattheti, dhammā addhuvā asassatā vipariṇāmadhammāti vavattheti, dhammā
aniccā saṅkhatā paṭiccasamuppannā khayadhammā vayadhammā virāgadhammā
nirodhadhammāti vavattheti. Dhamme aniccato vavattheti, no niccato; dukkhato
vavattheti, no sukhato; anattato vavattheti, no attato; nibbindati, no nandati;
virajjati, no rajjati; nirodheti, no samudeti; paṭinissajjati, no ādiyati…pe…
aniccato vavatthento niccasaññaṃ pajahati, dukkhato vavatthento sukhasaññaṃ
pajahati, anattato vavatthento attasaññaṃ pajahati, nibbindanto nandiṃ
pajahati, virajjanto rāgaṃ pajahati, nirodhento samudayaṃ pajahati,
paṭinissajjanto ādānaṃ pajahati. Evaṃ dhamme bahiddhā vavattheti. Taṃ
ñātaṭṭhena ñāṇaṃ, pajānanaṭṭhena paññā. Tena vuccati—  “bahiddhā vavatthāne
paññā gocaranānatte ñāṇaṃ”.</p>
<p class="endsutta">
<a class="ms" id="p_26Ps_490"></a>
<a class="sc" id="490"></a>
Gocaranānattañāṇaniddeso soḷasamo.</p>
<h4>1.1.17 Cariyānānattañāṇaniddesa</h4>
<p>
<a class="ms" id="p_26Ps_491"></a><a class="msdiv" id="msdiv68"></a>
<a class="sc" id="491"></a>Kathaṃ cariyāvavatthāne paññā cariyānānatte ñāṇaṃ?
<strong>Cariyā</strong>ti tisso cariyāyo—  viññāṇacariyā, aññāṇacariyā,
ñāṇacariyā.</p>
<p>
<a class="ms" id="p_26Ps_492"></a><a class="sc" id="492"></a>Katamā
viññāṇacariyā? Dassanatthāya āvajjanakiriyābyākatā viññāṇacariyā rūpesu,
dassanaṭṭho cakkhuviññāṇaṃ viññāṇacariyā rūpesu, diṭṭhattā abhiniropanā
vipākamanodhātu viññāṇacariyā rūpesu, abhiniropitattā vipākamanoviññāṇadhātu
viññāṇacariyā rūpesu.</p>
<p>
<a class="ms" id="p_26Ps_493"></a><a class="sc" id="493"></a>Savanatthāya
āvajjanakiriyābyākatā viññāṇacariyā saddesu, savanattho sotaviññāṇaṃ
viññāṇacariyā saddesu, sutattā abhiniropanā vipākamanodhātu viññāṇacariyā
saddesu, abhiniropitattā vipākamanoviññāṇadhātu viññāṇacariyā saddesu.</p>
<p>
<a class="ms" id="p_26Ps_494"></a><a class="sc" id="494"></a>Ghāyanatthāya
āvajjanakiriyābyākatā viññāṇacariyā gandhesu, ghāyanaṭṭho ghānaviññāṇaṃ
viññāṇacariyā gandhesu, ghāyitattā abhiniropanā vipākamanodhātu viññāṇacariyā
gandhesu, abhiniropitattā vipākamanoviññāṇadhātu viññāṇacariyā gandhesu.</p>
<p>
<a class="ms" id="p_26Ps_495"></a><a class="sc" id="495"></a>Sāyanatthāya
āvajjanakiriyābyākatā viññāṇacariyā rasesu, sāyanaṭṭho jivhāviññāṇaṃ
viññāṇacariyā rasesu, sāyitattā abhiniropanā vipākamanodhātu viññāṇacariyā
rasesu, abhiniropitattā vipākamanoviññāṇadhātu viññāṇacariyā rasesu.</p>
<p>
<a class="ms" id="p_26Ps_496"></a><a class="sc" id="496"></a>Phusanatthāya
āvajjanakiriyābyākatā viññāṇacariyā phoṭṭhabbesu, phusanaṭṭho kāyaviññāṇaṃ
viññāṇacariyā phoṭṭhabbesu, phuṭṭhattā abhiniropanā vipākamanodhātu
viññāṇacariyā phoṭṭhabbesu, abhiniropitattā vipākamanoviññāṇadhātu
viññāṇacariyā phoṭṭhabbesu.</p>
<p>
<a class="ms" id="p_26Ps_497"></a><a class="sc" id="497"></a>Vijānanatthāya
āvajjanakiriyābyākatā viññāṇacariyā dhammesu, vijānanaṭṭho manoviññāṇaṃ
viññāṇacariyā dhammesu. ( )</p>
<p>
<a class="ms" id="p_26Ps_498"></a><a class="msdiv" id="msdiv69"></a>
<a class="sc" id="498"></a><strong>Viññāṇacariyā</strong>ti kenaṭṭhena
viññāṇacariyā? Nīrāgā caratīti—  viññāṇacariyā. Niddosā caratīti—
viññāṇacariyā. Nimmohā caratīti—  viññāṇacariyā. Nimmānā caratīti—
viññāṇacariyā. Niddiṭṭhi caratīti—  viññāṇacariyā niuddhaccā caratīti—
viññāṇacariyā. Nibbicikicchā caratīti—  viññāṇacariyā. Nānusayā caratīti—
viññāṇacariyā. Rāgavippayuttā caratīti—  viññāṇacariyā. Dosavippayuttā
caratīti—  viññāṇacariyā. Mohavippayuttā caratīti—  viññāṇacariyā.
Mānavippayuttā caratīti—  viññāṇacariyā. Diṭṭhivippayuttā caratīti—
viññāṇacariyā. Uddhaccavippayuttā caratīti—  viññāṇacariyā.
Vicikicchāvippayuttā caratīti—  viññāṇacariyā. Anusayavippayuttā caratīti—
viññāṇacariyā. Kusalehi kammehi sampayuttā caratīti—  viññāṇacariyā. Akusalehi
kammehi vippayuttā caratīti—  viññāṇacariyā. Sāvajjehi kammehi vippayuttā
caratīti—  viññāṇacariyā. Anavajjehi kammehi sampayuttā caratīti—
viññāṇacariyā. Kaṇhehi kammehi vippayuttā caratīti—  viññāṇacariyā. Sukkehi
kammehi sampayuttā caratīti—  viññāṇacariyā. Sukhudrayehi kammehi sampayuttā
caratīti—  viññāṇacariyā. Dukkhudrayehi kammehi vippayuttā caratīti—
viññāṇacariyā. Sukhavipākehi kammehi sampayuttā caratīti—  viññāṇacariyā.
Dukkhavipākehi kammehi vippayuttā caratīti—  viññāṇacariyā. Viññāte caratīti—
viññāṇacariyā. Viññāṇassa evarūpā cariyā hotīti—  viññāṇacariyā.
Pakatiparisuddhamidaṃ cittaṃ nikkilesaṭṭhenāti—  viññāṇacariyā. Ayaṃ
viññāṇacariyā.</p>
<p>
<a class="ms" id="p_26Ps_499"></a><a class="sc" id="499"></a>Katamā
aññāṇacariyā? Manāpiyesu rūpesu rāgassa javanatthāya āvajjanakiriyābyākatā
viññāṇacariyā; rāgassa javanā aññāṇacariyā. Amanāpiyesu rūpesu dosassa
javanatthāya āvajjanakiriyābyākatā viññāṇacariyā; dosassa javanā aññāṇacariyā.
Tadubhayena asamapekkhanasmiṃ vatthusmiṃ mohassa javanatthāya
āvajjanakiriyābyākatā viññāṇacariyā; mohassa javanā aññāṇacariyā. Vinibandhassa
mānassa javanatthāya āvajjanakiriyābyākatā viññāṇacariyā; mānassa javanā
aññāṇacariyā. Parāmaṭṭhāya diṭṭhiyā javanatthāya āvajjanakiriyābyākatā
viññāṇacariyā; diṭṭhiyā javanā aññāṇacariyā. Vikkhepagatassa uddhaccassa
javanatthāya āvajjanakiriyābyākatā viññāṇacariyā; uddhaccassa javanā
aññāṇacariyā. Aniṭṭhaṅgatāya vicikicchāya javanatthāya āvajjanakiriyābyākatā
viññāṇacariyā; vicikicchāya javanā aññāṇacariyā. Thāmagatassa anusayassa
javanatthāya āvajjanakiriyābyākatā viññāṇacariyā; anusayassa javanā
aññāṇacariyā.</p>
<p>
<a class="ms" id="p_26Ps_500"></a><a class="sc" id="500"></a>Manāpiyesu
saddesu…pe…  manāpiyesu gandhesu…pe…  manāpiyesu rasesu…pe…  manāpiyesu
phoṭṭhabbesu…pe…  manāpiyesu dhammesu rāgassa javanatthāya
āvajjanakiriyābyākatā viññāṇacariyā; rāgassa javanā aññāṇacariyā. Amanāpiyesu
dhammesu dosassa javanatthāya āvajjanakiriyābyākatā viññāṇacariyā; dosassa
javanā aññāṇacariyā. Tadubhayena asamapekkhanasmiṃ vatthusmiṃ mohassa
javanatthāya āvajjanakiriyābyākatā viññāṇacariyā; mohassa javanā aññāṇacariyā.
Vinibandhassa mānassa javanatthāya āvajjanakiriyābyākatā viññāṇacariyā; mānassa
javanā aññāṇacariyā. Parāmaṭṭhāya diṭṭhiyā javanatthāya āvajjanakiriyābyākatā
viññāṇacariyā; diṭṭhiyā javanā aññāṇacariyā. Vikkhepagatassa uddhaccassa
javanatthāya āvajjanakiriyābyākatā viññāṇacariyā; uddhaccassa javanā
aññāṇacariyā; aniṭṭhaṅgatāya vicikicchāya javanatthāya āvajjanakiriyābyākatā
viññāṇacariyā; vicikicchāya javanā aññāṇacariyā. Thāmagatassa anusayassa
javanatthāya āvajjanakiriyābyākatā viññāṇacariyā; anusayassa javanā
aññāṇacariyā.</p>
<p>
<a class="ms" id="p_26Ps_501"></a><a class="msdiv" id="msdiv70"></a>
<a class="sc" id="501"></a><strong>Aññāṇacariyā</strong>ti kenaṭṭhena
aññāṇacariyā? Sarāgā caratīti—  aññāṇacariyā. Sadosā caratīti—  aññāṇacariyā.
Samohā caratīti—  aññāṇacariyā. Samānā caratīti—  aññāṇacariyā. Sadiṭṭhi
caratīti—  aññāṇacariyā. Sauddhaccā caratīti—  aññāṇacariyā. Savicikicchā
caratīti—  aññāṇacariyā. Sānusayā caratīti—  aññāṇacariyā. Rāgasampayuttā
caratīti—  aññāṇacariyā. Dosasampayuttā caratīti—  aññāṇacariyā. Mohasampayuttā
caratīti—  aññāṇacariyā. Mānasampayuttā caratīti—  aññāṇacariyā.
Diṭṭhisampayuttā caratīti—  aññāṇacariyā. Uddhaccasampayuttā caratīti—
aññāṇacariyā. Vicikicchāsampayuttā caratīti—  aññāṇacariyā. Anusayasampayuttā
caratīti—  aññāṇacariyā. Kusalehi kammehi vippayuttā caratīti—  aññāṇacariyā.
Akusalehi kammehi sampayuttā caratīti—  aññāṇacariyā. Sāvajjehi kammehi
sampayuttā caratīti—  aññāṇacariyā. Anavajjehi kammehi vippayuttā caratīti—
aññāṇacariyā. Kaṇhehi kammehi sampayuttā caratīti—  aññāṇacariyā. Sukkehi
kammehi vippayuttā caratīti—  aññāṇacariyā. Sukhudrayehi kammehi vippayuttā
caratīti—  aññāṇacariyā. Dukkhudrayehi kammehi sampayuttā caratīti—
aññāṇacariyā. Sukhavipākehi kammehi vippayuttā caratīti—  aññāṇacariyā.
Dukkhavipākehi kammehi sampayuttā caratīti—  aññāṇacariyā. Aññāte caratīti—
aññāṇacariyā. Aññāṇassa evarūpā cariyā hotīti—  aññāṇacariyā. Ayaṃ
aññāṇacariyā.</p>
<p>
<a class="ms" id="p_26Ps_502"></a><a class="msdiv" id="msdiv71"></a>
<a class="sc" id="502"></a>Katamā ñāṇacariyā? Aniccānupassanatthāya
āvajjanakiriyābyākatā viññāṇacariyā; aniccānupassanā ñāṇacariyā.
Dukkhānupassanatthāya āvajjanakiriyābyākatā viññāṇacariyā; dukkhānupassanā
ñāṇacariyā. Anattānupassanatthāya āvajjanakiriyābyākatā viññāṇacariyā;
anattānupassanā ñāṇacariyā. Nibbidānupassanatthāya…pe…  virāgānupassanatthāya…
nirodhānupassanatthāya…  paṭinissaggānupassanatthāya…  khayānupassanatthāya…
vayānupassanatthāya…  vipariṇāmānupassanatthāya…  animittānupassanatthāya…
appaṇihitānupassanatthāya…  suññatānupassanatthāya…
adhipaññādhammānupassanatthāya…  yathābhūtañāṇadassanatthāya…
ādīnavānupassanatthāya…  paṭisaṅkhānupassanatthāya āvajjanakiriyābyākatā
viññāṇacariyā; paṭisaṅkhānupassanā ñāṇacariyā. Vivaṭṭanānupassanā ñāṇacariyā.
Sotāpattimaggo ñāṇacariyā. Sotāpattiphalasamāpatti ñāṇacariyā. Sakadāgāmimaggo
ñāṇacariyā. Sakadāgāmiphalasamāpatti ñāṇacariyā. Anāgāmimaggo ñāṇacariyā.
Anāgāmiphalasamāpatti ñāṇacariyā. Arahattamaggo ñāṇacariyā.
Arahattaphalasamāpatti ñāṇacariyā.</p>
<p>
<a class="ms" id="p_26Ps_503"></a><a class="sc" id="503"></a><strong>Ñāṇacariyā</strong>ti
kenaṭṭhena ñāṇacariyā? Nīrāgā caratīti—  ñāṇacariyā. Niddosā caratīti—
ñāṇacariyā…pe…  nānusayā caratīti—  ñāṇacariyā. Rāgavippayuttā caratīti—
ñāṇacariyā. Dosavippayuttā caratīti—  ñāṇacariyā. Mohavippayuttā caratīti—
ñāṇacariyā. Mānavippayuttā…pe…  diṭṭhivippayuttā…  uddhaccavippayuttā…
vicikicchāvippayuttā…  anusayavippayuttā…  kusalehi kammehi sampayuttā…
akusalehi kammehi vippayuttā…  sāvajjehi kammehi vippayuttā…  anavajjehi
kammehi sampayuttā…  kaṇhehi kammehi vippayuttā…  sukkehi kammehi sampayuttā…
sukhudrayehi kammehi sampayuttā…  dukkhudrayehi kammehi vippayuttā…
sukhavipākehi kammehi sampayuttā caratīti—  ñāṇacariyā. Dukkhavipākehi kammehi
vippayuttā caratīti—  ñāṇacariyā. Ñāte caratīti—  ñāṇacariyā. Ñāṇassa evarūpā
cariyā hotīti—  ñāṇacariyā. Ayaṃ ñāṇacariyā. Aññā viññāṇacariyā, aññā
aññāṇacariyā, aññā ñāṇacariyāti. Taṃ ñātaṭṭhena ñāṇaṃ, pajānanaṭṭhena paññā.
Tena vuccati—  “cariyāvavatthāne paññā cariyānānatte ñāṇaṃ”.</p>
<p class="endsutta">
<a class="ms" id="p_26Ps_504"></a>
<a class="sc" id="504"></a>
Cariyānānattañāṇaniddeso sattarasamo.</p>
<h4>1.1.18 Bhūminānattañāṇaniddesa</h4>
<p>
<a class="ms" id="p_26Ps_505"></a><a class="msdiv" id="msdiv72"></a>
<a class="sc" id="505"></a>Kathaṃ catudhammavavatthāne paññā bhūminānatte
ñāṇaṃ? Catasso bhūmiyo—  kāmāvacarā bhūmi, rūpāvacarā bhūmi, arūpāvacarā bhūmi,
apariyāpannā bhūmi. Katamā kāmāvacarā bhūmi? Heṭṭhato avīcinirayaṃ pariyantaṃ
karitvā uparito paranimmitavasavattī deve antokaritvā yaṃ etasmiṃ antare
etthāvacarā ettha pariyāpannā khandhadhātuāyatanā rūpaṃ vedanā saññā saṅkhārā
viññāṇaṃ—  ayaṃ kāmāvacarā bhūmi.</p>
<p>
<a class="ms" id="p_26Ps_506"></a><a class="sc" id="506"></a>Katamā rūpāvacarā
bhūmi? Heṭṭhato brahmalokaṃ pariyantaṃ karitvā uparito akaniṭṭhe deve
antokaritvā yaṃ etasmiṃ antare etthāvacarā ettha pariyāpannā samāpannassa vā
upapannassa vā diṭṭhadhammasukhavihārissa vā cittacetasikā dhammā—  ayaṃ
rūpāvacarā bhūmi.</p>
<p>
<a class="ms" id="p_26Ps_507"></a><a class="sc" id="507"></a>Katamā arūpāvacarā
bhūmi? Heṭṭhato ākāsānañcāyatanūpage deve pariyantaṃ karitvā uparito
nevasaññānāsaññāyatanūpage deve antokaritvā yaṃ etasmiṃ antare etthāvacarā
ettha pariyāpannā samāpannassa vā upapannassa vā diṭṭhadhammasukhavihārissa vā
cittacetasikā dhammā—  ayaṃ arūpāvacarā bhūmi.</p>
<p>
<a class="ms" id="p_26Ps_508"></a><a class="sc" id="508"></a>Katamā
apariyāpannā bhūmi? Apariyāpannā maggā ca maggaphalāni ca asaṅkhatā ca dhātu—
ayaṃ apariyāpannā bhūmi. Imā catasso bhūmiyo.</p>
<p>
<a class="ms" id="p_26Ps_509"></a><a class="sc" id="509"></a>Aparāpi catasso
bhūmiyo cattāro satipaṭṭhānā cattāro sammappadhānā, cattāro iddhipādā, cattāri
jhānāni, catasso appamaññāyo, catasso arūpasamāpattiyo, catasso paṭisambhidā,
catasso paṭipadā, cattāri ārammaṇāni, cattāro ariyavaṃsā, cattāri
saṅgahavatthūni, cattāri cakkāni, cattāri dhammapadāni—  imā catasso bhūmiyo.
Taṃ ñātaṭṭhena ñāṇaṃ, pajānanaṭṭhena paññā. Tena vuccati—
“catudhammavavatthāne paññā bhūminānatte ñāṇaṃ”.</p>
<p class="endsutta">
<a class="ms" id="p_26Ps_510"></a>
<a class="sc" id="510"></a>
Bhūminānattañāṇaniddeso aṭṭhārasamo.</p>
<h4>1.1.19 Dhammanānattañāṇaniddesa</h4>
<p>
<a class="ms" id="p_26Ps_511"></a><a class="msdiv" id="msdiv73"></a>
<a class="sc" id="511"></a>Kathaṃ navadhammavavatthāne paññā dhammanānatte
ñāṇaṃ? Kathaṃ dhamme vavattheti? Kāmāvacare dhamme kusalato vavattheti,
akusalato vavattheti, abyākatato vavattheti. Rūpāvacare dhamme kusalato
vavattheti, abyākatato vavattheti. Arūpāvacare dhamme kusalato vavattheti,
abyākatato vavattheti. Apariyāpanne dhamme kusalato vavattheti, abyākatato
vavattheti.</p>
<p>
<a class="ms" id="p_26Ps_512"></a><a class="sc" id="512"></a>Kathaṃ kāmāvacare
dhamme kusalato vavattheti, akusalato vavattheti, abyākatato vavattheti? Dasa
kusalakammapathe kusalato vavattheti, dasa akusalakammapathe akusalato
vavattheti, rūpañca vipākañca kiriyañca abyākatato vavattheti—  evaṃ kāmāvacare
dhamme kusalato vavattheti, akusalato vavattheti, abyākatato vavattheti.</p>
<p>
<a class="ms" id="p_26Ps_513"></a><a class="sc" id="513"></a>Kathaṃ rūpāvacare
dhamme kusalato vavattheti, abyākatato vavattheti? Idhaṭṭhassa cattāri jhānāni
kusalato vavattheti, tatrūpapannassa cattāri jhānāni abyākatato vavattheti—
evaṃ rūpāvacare dhamme kusalato vavattheti, abyākatato vavattheti.</p>
<p>
<a class="ms" id="p_26Ps_514"></a><a class="sc" id="514"></a>Kathaṃ arūpāvacare
dhamme kusalato vavattheti, abyākatato vavattheti? Idhaṭṭhassa catasso
arūpāvacarasamāpattiyo kusalato vavattheti, tatrūpapannassa catasso
arūpāvacarasamāpattiyo abyākatato vavattheti—  evaṃ arūpāvacare dhamme kusalato
vavattheti, abyākatato vavattheti.</p>
<p>
<a class="ms" id="p_26Ps_515"></a><a class="sc" id="515"></a>Kathaṃ
apariyāpanne dhamme kusalato vavattheti, abyākatato vavattheti? Cattāro
ariyamagge kusalato vavattheti, cattāri ca sāmaññaphalāni nibbānañca abyākatato
vavattheti—  evaṃ apariyāpanne dhamme kusalato vavattheti, abyākatato
vavattheti. Evaṃ dhamme vavattheti.</p>
<p>
<a class="ms" id="p_26Ps_516"></a><a class="sc" id="516"></a>Nava pāmojjamūlakā
dhammā. Aniccato manasikaroto pāmojjaṃ jāyati, pamuditassa pīti jāyati,
pītimanassa kāyo passambhati, passaddhakāyo sukhaṃ vedeti, sukhino cittaṃ
samādhiyati. Samāhite citte yathābhūtaṃ pajānāti passati. Yathābhūtaṃ jānaṃ
passaṃ nibbindati, nibbindaṃ virajjati, virāgā vimuccati. Dukkhato manasikaroto
pāmojjaṃ jāyati…pe…  anattato manasikaroto pāmojjaṃ jāyati…pe… </p>
<p>
<a class="ms" id="p_26Ps_517"></a><a class="sc" id="517"></a>Rūpaṃ aniccato
manasikaroto pāmojjaṃ jāyati…pe…  rūpaṃ dukkhato manasikaroto…pe…  vedanaṃ…
saññaṃ…  saṅkhāre…  viññāṇaṃ…  cakkhuṃ…pe…  jarāmaraṇaṃ aniccato manasikaroto
pāmojjaṃ jāyati…pe…  jarāmaraṇaṃ dukkhato manasikaroto pāmojjaṃ jāyati…pe…
jarāmaraṇaṃ anattato manasikaroto pāmojjaṃ jāyati, pamuditassa pīti jāyati,
pītimanassa kāyo passambhati, passaddhakāyo sukhaṃ vedeti, sukhino cittaṃ
samādhiyati. Samāhite citte yathābhūtaṃ pajānāti passati. Yathābhūtaṃ jānaṃ
passaṃ nibbindati, nibbindaṃ virajjati, virāgā vimuccati. Ime nava
pāmojjamūlakā dhammā.</p>
<p>
<a class="ms" id="p_26Ps_518"></a><a class="msdiv" id="msdiv74"></a>
<a class="sc" id="518"></a>Nava yoniso manasikāramūlakā dhammā. Aniccato yoniso
manasikaroto pāmojjaṃ jāyati, pamuditassa pīti jāyati, pītimanassa kāyo
passambhati, passaddhakāyo sukhaṃ vedeti, sukhino cittaṃ samādhiyati.
Samāhitena cittena “idaṃ dukkhan”ti yathābhūtaṃ pajānāti, “ayaṃ
dukkhasamudayo”ti yathābhūtaṃ pajānāti, “ayaṃ dukkhanirodho”ti yathābhūtaṃ
pajānāti, “ayaṃ dukkhanirodhagāminī paṭipadā”ti yathābhūtaṃ pajānāti. Dukkhato
yoniso manasikaroto pāmojjaṃ jāyati, pamuditassa pīti jāyati, pītimanassa kāyo
passambhati, passaddhakāyo sukhaṃ vedeti, sukhino cittaṃ samādhiyati.
Samāhitena cittena “idaṃ dukkhan”ti yathābhūtaṃ pajānāti, “ayaṃ
dukkhasamudayo”ti yathābhūtaṃ pajānāti, “ayaṃ dukkhanirodho”ti yathābhūtaṃ
pajānāti, “ayaṃ dukkhanirodhagāminī paṭipadā”ti yathābhūtaṃ pajānāti. Anattato
yoniso manasikaroto pāmojjaṃ jāyati…pe… .</p>
<p>
<a class="ms" id="p_26Ps_519"></a><a class="sc" id="519"></a>Rūpaṃ aniccato
yoniso manasikaroto pāmojjaṃ jāyati…pe…  rūpaṃ dukkhato yoniso manasikaroto
pāmojjaṃ jāyati…pe…  rūpaṃ anattato yoniso manasikaroto pāmojjaṃ jāyati…pe…
vedanaṃ…  saññaṃ…  saṅkhāre…  viññāṇaṃ…  cakkhuṃ…pe…  jarāmaraṇaṃ aniccato
yoniso manasikaroto pāmojjaṃ jāyati…pe…  jarāmaraṇaṃ dukkhato yoniso
manasikaroto pāmojjaṃ jāyati…pe…  jarāmaraṇaṃ anattato yoniso manasikaroto
pāmojjaṃ jāyati, pamuditassa pīti jāyati, pītimanassa kāyo passambhati,
passaddhakāyo sukhaṃ vedeti, sukhino cittaṃ samādhiyati. Samāhitena cittena
“idaṃ dukkhan”ti yathābhūtaṃ pajānāti, “ayaṃ dukkhasamudayo”ti yathābhūtaṃ
pajānāti, “ayaṃ dukkhanirodho”ti yathābhūtaṃ pajānāti, “ayaṃ
dukkhanirodhagāminī paṭipadā”ti yathābhūtaṃ pajānāti. Ime nava yoniso
manasikāramūlakā dhammā.</p>
<p>
<a class="ms" id="p_26Ps_520"></a><a class="sc" id="520"></a>Nava nānattā—
dhātunānattaṃ paṭicca uppajjati phassanānattaṃ, phassanānattaṃ paṭicca
uppajjati vedanānānattaṃ, vedanānānattaṃ paṭicca uppajjati saññānānattaṃ,
saññānānattaṃ paṭicca uppajjati saṅkappanānattaṃ, saṅkappanānattaṃ paṭicca
uppajjati chandanānattaṃ, chandanānattaṃ paṭicca uppajjati pariḷāhanānattaṃ,
pariḷāhanānattaṃ paṭicca uppajjati pariyesanānānattaṃ, pariyesanānānattaṃ
paṭicca uppajjati lābhanānattaṃ—  ime nava nānattā. Taṃ ñātaṭṭhena ñāṇaṃ,
pajānanaṭṭhena paññā. Tena vuccati—  “navadhammavavatthāne paññā dhammanānatte
ñāṇaṃ”.</p>
<p class="endsutta">
<a class="ms" id="p_26Ps_521"></a>
<a class="sc" id="521"></a>
Dhammanānattañāṇaniddeso ekūnavīsatimo.</p>
<h2>1.1.20--24 Ñāṇapañcakaniddesa</h2>
<p>
<a class="ms" id="p_26Ps_522"></a><a class="msdiv" id="msdiv75"></a>
<a class="sc" id="522"></a>Kathaṃ abhiññāpaññā ñātaṭṭhe ñāṇaṃ, pariññāpaññā
tīraṇaṭṭhe ñāṇaṃ, pahāne paññā pariccāgaṭṭhe ñāṇaṃ, bhāvanā paññā ekarasaṭṭhe
ñāṇaṃ, sacchikiriyāpaññā phassanaṭṭhe ñāṇaṃ? Ye ye dhammā abhiññātā honti, te
te dhammā ñātā honti. Ye ye dhammā pariññātā honti, te te dhammā tīritā honti.
Ye ye dhammā pahīnā honti, te te dhammā pariccattā honti. Ye ye dhammā bhāvitā
honti, te te dhammā ekarasā honti. Ye ye dhammā sacchikatā honti, te te dhammā
phassitā honti. Taṃ ñātaṭṭhena ñāṇaṃ, pajānanaṭṭhena paññā. Tena vuccati—
“abhiññā paññā ñātaṭṭhe ñāṇaṃ, pariññā paññā tīraṇaṭṭhe ñāṇaṃ, pahāne paññā
pariccāgaṭṭhe ñāṇaṃ, bhāvanā paññā ekarasaṭṭhe ñāṇaṃ, sacchikiriyā paññā
phassanaṭṭhe ñāṇaṃ”.</p>
<p class="endsutta">
<a class="ms" id="p_26Ps_523"></a>
<a class="sc" id="523"></a>
Ñāṇapañcakaniddeso catuvīsatimo.</p>
<h2>1.1.25--28 Paṭisambhidāñāṇaniddesa</h2>
<p>
<a class="ms" id="p_26Ps_524"></a><a class="msdiv" id="msdiv76"></a>
<a class="sc" id="524"></a>Kathaṃ atthanānatte paññā atthapaṭisambhide ñāṇaṃ,
dhammanānatte paññā dhammapaṭisambhide ñāṇaṃ, niruttinānatte paññā
niruttipaṭisambhide ñāṇaṃ, paṭibhānanānatte paññā paṭibhānapaṭisambhide ñāṇaṃ?
Saddhindriyaṃ dhammo, vīriyindriyaṃ dhammo, satindriyaṃ dhammo, samādhindriyaṃ
dhammo, paññindriyaṃ dhammo. Añño saddhindriyaṃ dhammo, añño vīriyindriyaṃ
dhammo, añño satindriyaṃ dhammo, añño samādhindriyaṃ dhammo, añño paññindriyaṃ
dhammo. Yena ñāṇena ime nānā dhammā ñātā, teneva ñāṇena ime nānā dhammā
paṭividitāti. Tena vuccati—  “dhammanānatte paññā dhammapaṭisambhide ñāṇaṃ”.
(1)</p>
<p>
<a class="ms" id="p_26Ps_525"></a><a class="sc" id="525"></a>Adhimokkhaṭṭho
attho, paggahaṭṭho attho, upaṭṭhānaṭṭho attho, avikkhepaṭṭho attho, dassanaṭṭho
attho. Añño adhimokkhaṭṭho attho, añño paggahaṭṭho attho, añño upaṭṭhānaṭṭho
attho, añño avikkhepaṭṭho attho, añño dassanaṭṭho attho. Yena ñāṇena ime nānā
atthā ñātā, teneva ñāṇena ime nānā atthā paṭividitāti. Tena vuccati
“atthanānatte paññā atthapaṭisambhide ñāṇaṃ”. (2)</p>
<p>
<a class="ms" id="p_26Ps_526"></a><a class="sc" id="526"></a>Pañca dhamme
sandassetuṃ byañjananiruttābhilāpā, pañca atthe sandassetuṃ
byañjananiruttābhilāpā. Aññā dhammaniruttiyo, aññā atthaniruttiyo. Yena ñāṇena
imā nānā niruttiyo ñātā, teneva ñāṇena imā nānā niruttiyo paṭividitāti. Tena
vuccati—  “niruttinānatte paññā niruttipaṭisambhide ñāṇaṃ”. (3)</p>
<p>
<a class="ms" id="p_26Ps_527"></a><a class="sc" id="527"></a>Pañcasu dhammesu
ñāṇāni, pañcasu atthesu ñāṇāni, dasasu niruttīsu ñāṇāni. Aññāni dhammesu
ñāṇāni, aññāni atthesu ñāṇāni, aññāni niruttīsu ñāṇāni. Yena ñāṇena ime nānā
ñāṇā ñātā, teneva ñāṇena ime nānā ñāṇā paṭividitāti. Tena vuccati—
“paṭibhānanānatte paññā paṭibhānapaṭisambhide ñāṇaṃ”. (4)</p>
<p>
<a class="ms" id="p_26Ps_528"></a><a class="msdiv" id="msdiv77"></a>
<a class="sc" id="528"></a>Saddhābalaṃ dhammo, vīriyabalaṃ dhammo, satibalaṃ
dhammo, samādhibalaṃ dhammo, paññābalaṃ dhammo. Añño saddhābalaṃ dhammo, añño
vīriyabalaṃ dhammo, añño satibalaṃ dhammo, añño samādhibalaṃ dhammo, añño
paññābalaṃ dhammo. Yena ñāṇena ime nānā dhammā ñātā, teneva ñāṇena ime nānā
dhammā paṭividitāti. Tena vuccati—  “dhammanānatte paññā dhammapaṭisambhide
ñāṇaṃ”. (1)</p>
<p>
<a class="ms" id="p_26Ps_529"></a><a class="sc" id="529"></a>Assaddhiye
akampiyaṭṭho attho. Kosajje akampiyaṭṭho attho. Pamāde akampiyaṭṭho attho.
Uddhacce akampiyaṭṭho attho. Avijjāya akampiyaṭṭho attho. Añño assaddhiye
akampiyaṭṭho attho, añño kosajje akampiyaṭṭho attho, añño pamāde akampiyaṭṭho
attho, añño uddhacce akampiyaṭṭho attho, añño avijjāya akampiyaṭṭho attho. Yena
ñāṇena ime nānā atthā ñātā, teneva ñāṇena ime nānā atthā paṭividitāti. Tena
vuccati—  “atthanānatte paññā atthapaṭisambhide ñāṇaṃ”. (2)</p>
<p>
<a class="ms" id="p_26Ps_530"></a><a class="sc" id="530"></a>Pañca dhamme
sandassetuṃ byañjananiruttābhilāpā, pañca atthe sandassetuṃ
byañjananiruttābhilāpā. Aññā dhammaniruttiyo, aññā atthaniruttiyo. Yena ñāṇena
imā nānā niruttiyo ñātā, teneva ñāṇena imā nānā niruttiyo paṭividitāti. Tena
vuccati—  “niruttinānatte paññā niruttipaṭisambhide ñāṇaṃ”. (3)</p>
<p>
<a class="ms" id="p_26Ps_531"></a><a class="sc" id="531"></a>Pañcasu dhammesu
ñāṇāni, pañcasu atthesu ñāṇāni, dasasu niruttīsu ñāṇāni. Aññāni dhammesu
ñāṇāni, aññāni atthesu ñāṇāni, aññāni niruttīsu ñāṇāni. Yena ñāṇena ime nānā
ñāṇā ñātā, teneva ñāṇena ime nānā ñāṇā paṭividitāti. Tena vuccati—
“paṭibhānanānatte paññā paṭibhānapaṭisambhide ñāṇaṃ”. (4)</p>
<p>
<a class="ms" id="p_26Ps_532"></a><a class="sc" id="532"></a>Satisambojjhaṅgo
dhammo, dhammavicayasambojjhaṅgo dhammo, vīriyasambojjhaṅgo dhammo,
pītisambojjhaṅgo dhammo, passaddhisambojjhaṅgo dhammo, samādhisambojjhaṅgo
dhammo, upekkhāsambojjhaṅgo dhammo. Añño satisambojjhaṅgo dhammo, añño
dhammavicayasambojjhaṅgo dhammo, añño vīriyasambojjhaṅgo dhammo, añño
pītisambojjhaṅgo dhammo, añño passaddhisambojjhaṅgo dhammo, añño
samādhisambojjhaṅgo dhammo, añño upekkhāsambojjhaṅgo dhammo. Yena ñāṇena ime
nānā dhammā ñātā, teneva ñāṇena ime nānā dhammā paṭividitāti. Tena vuccati—
“dhammanānatte paññā dhammapaṭisambhide ñāṇaṃ”. (1)</p>
<p>
<a class="ms" id="p_26Ps_533"></a><a class="sc" id="533"></a>Upaṭṭhānaṭṭho
attho, pavicayaṭṭho attho, paggahaṭṭho attho, pharaṇaṭṭho attho, upasamaṭṭho
attho, avikkhepaṭṭho attho, paṭisaṅkhānaṭṭho attho. Añño upaṭṭhānaṭṭho attho,
añño pavicayaṭṭho attho, añño paggahaṭṭho attho, añño pharaṇaṭṭho attho, añño
upasamaṭṭho attho, añño avikkhepaṭṭho attho, añño paṭisaṅkhānaṭṭho attho. Yena
ñāṇena ime nānā atthā ñātā, teneva ñāṇena ime nānā atthā paṭividitāti. Tena
vuccati—  “atthanānatte paññā atthapaṭisambhide ñāṇaṃ”. (2)</p>
<p>
<a class="ms" id="p_26Ps_534"></a><a class="sc" id="534"></a>Satta dhamme
sandassetuṃ byañjananiruttābhilāpā, satta atthe sandassetuṃ
byañjananiruttābhilāpā. Aññā dhammaniruttiyo, aññā atthaniruttiyo. Yena ñāṇena
imā nānā niruttiyo ñātā, teneva ñāṇena imā nānā niruttiyo paṭividitāti. Tena
vuccati—  “niruttinānatte paññā niruttipaṭisambhide ñāṇaṃ”. (3)</p>
<p>
<a class="ms" id="p_26Ps_535"></a><a class="sc" id="535"></a>Sattasu dhammesu
ñāṇāni, sattasu atthesu ñāṇāni, cuddasasu niruttīsu ñāṇāni. Aññāni dhammesu
ñāṇāni, aññāni atthesu ñāṇāni, aññāni niruttīsu ñāṇāni. Yena ñāṇena ime nānā
ñāṇā ñātā, teneva ñāṇena ime nānā ñāṇā paṭividitāti. Tena vuccati—
“paṭibhānanānatte paññā paṭibhānapaṭisambhide ñāṇaṃ”. (4)</p>
<p>
<a class="ms" id="p_26Ps_536"></a><a class="sc" id="536"></a>Sammādiṭṭhi
dhammo, sammāsaṅkappo dhammo, sammāvācā dhammo, sammākammanto dhammo,
sammāājīvo dhammo, sammāvāyāmo dhammo, sammāsati dhammo, sammāsamādhi dhammo.
Añño sammādiṭṭhi dhammo, añño sammāsaṅkappo dhammo, añño sammāvācā dhammo, añño
sammākammanto dhammo, añño sammāājīvo dhammo, añño sammāvāyāmo dhammo, añño
sammāsati dhammo, añño sammāsamādhi dhammo. Yena ñāṇena ime nānā dhammā ñātā,
teneva ñāṇena ime nānā dhammā paṭividitāti. Tena vuccati—  “dhammanānatte paññā
dhammapaṭisambhide ñāṇaṃ”.</p>
<p>
<a class="ms" id="p_26Ps_537"></a><a class="sc" id="537"></a>Dassanaṭṭho attho,
abhiniropanaṭṭho attho, pariggahaṭṭho attho, samuṭṭhānaṭṭho attho, vodānaṭṭho
attho, paggahaṭṭho attho, upaṭṭhānaṭṭho attho, avikkhepaṭṭho attho. Añño
dassanaṭṭho attho, añño abhiniropanaṭṭho attho, añño pariggahaṭṭho attho, añño
samuṭṭhānaṭṭho attho, añño vodānaṭṭho attho, añño paggahaṭṭho attho, añño
upaṭṭhānaṭṭho attho, añño avikkhepaṭṭho attho. Yena ñāṇena ime nānā atthā ñātā
teneva ñāṇena ime nānā atthā paṭividitāti. Tena vuccati—  “atthanānatte paññā
atthapaṭisambhide ñāṇaṃ”.</p>
<p>
<a class="ms" id="p_26Ps_538"></a><a class="sc" id="538"></a>Aṭṭha dhamme
sandassetuṃ byañjananiruttābhilāpā, aṭṭha atthe sandassetuṃ
byañjananiruttābhilāpā. Aññā dhammaniruttiyo, aññā atthaniruttiyo. Yena ñāṇena
imā nānā niruttiyo ñātā, teneva ñāṇena imā nānā niruttiyo paṭividitāti. Tena
vuccati—  “niruttinānatte paññā niruttipaṭisambhide ñāṇaṃ”.</p>
<p>
<a class="ms" id="p_26Ps_539"></a><a class="sc" id="539"></a>Aṭṭhasu dhammesu
ñāṇāni, aṭṭhasu atthesu ñāṇāni soḷasasu niruttīsu ñāṇāni. Aññāni dhammesu
ñāṇāni, aññāni atthesu ñāṇāni, aññāni niruttīsu ñāṇāni. Yena ñāṇena ime nānā
ñāṇā ñātā, teneva ñāṇena ime nānā ñāṇā paṭividitāti. Tena vuccati—
“paṭibhānanānatte paññā paṭibhānapaṭisambhide ñāṇaṃ”. Taṃ ñātaṭṭhena ñāṇaṃ,
pajānanaṭṭhena paññā. Tena vuccati—  “atthanānatte paññā atthapaṭisambhide
ñāṇaṃ. Dhammanānatte paññā dhammapaṭisambhide ñāṇaṃ. Niruttinānatte paññā
niruttipaṭisambhide ñāṇaṃ. Paṭibhānanānatte paññā paṭibhānapaṭisambhide ñāṇaṃ”.
</p>
<p class="endsutta">
<a class="ms" id="p_26Ps_540"></a>
<a class="sc" id="540"></a>
Paṭisambhidāñāṇaniddeso aṭṭhavīsatimo.</p>
<h2>1.1.29--31 Ñāṇattayaniddesa</h2>
<p>
<a class="ms" id="p_26Ps_541"></a><a class="msdiv" id="msdiv78"></a>
<a class="sc" id="541"></a>Kathaṃ vihāranānatte paññā vihāraṭṭhe ñāṇaṃ,
samāpattinānatte paññā samāpattaṭṭhe ñāṇaṃ, vihārasamāpattinānatte paññā
vihārasamāpattaṭṭhe ñāṇaṃ? Nimittaṃ bhayato sampassamāno animitte adhimuttattā
phussa phussa vayaṃ passati—  animitto vihāro. Paṇidhiṃ bhayato sampassamāno
appaṇihite adhimuttattā phussa phussa vayaṃ passati—  appaṇihito vihāro.
Abhinivesaṃ bhayato sampassamāno suññate adhimuttattā phussa phussa vayaṃ
passati—  suññato vihāro.</p>
<p>
<a class="ms" id="p_26Ps_542"></a><a class="sc" id="542"></a>Nimittaṃ bhayato
sampassamāno animitte adhimuttattā pavattaṃ ajjhupekkhitvā nirodhaṃ nibbānaṃ
animittaṃ āvajjitvā samāpajjati—  animittā samāpatti. Paṇidhiṃ bhayato
sampassamāno appaṇihite adhimuttattā pavattaṃ ajjhupekkhitvā nirodhaṃ nibbānaṃ
appaṇihitaṃ āvajjitvā samāpajjati—  appaṇihitā samāpatti. Abhinivesaṃ bhayato
sampassamāno suññate adhimuttattā pavattaṃ ajjhupekkhitvā nirodhaṃ nibbānaṃ
suññataṃ āvajjitvā samāpajjati—  suññatā samāpatti.</p>
<p>
<a class="ms" id="p_26Ps_543"></a><a class="sc" id="543"></a>Nimittaṃ bhayato
sampassamāno animitte adhimuttattā phussa phussa vayaṃ passati, pavattaṃ
ajjhupekkhitvā nirodhaṃ nibbānaṃ animittaṃ āvajjitvā samāpajjati—
animittavihārasamāpatti. Paṇidhiṃ bhayato sampassamāno appaṇihite adhimuttattā
phussa phussa vayaṃ passati, pavattaṃ ajjhupekkhitvā nirodhaṃ nibbānaṃ
appaṇihitaṃ āvajjitvā samāpajjati—  appaṇihitavihārasamāpatti. Abhinivesaṃ
bhayato sampassamāno suññate adhimuttattā phussa phussa vayaṃ passati, pavattaṃ
ajjhupekkhitvā nirodhaṃ nibbānaṃ suññataṃ āvajjitvā samāpajjati—
suññatavihārasamāpatti.</p>
<p>
<a class="ms" id="p_26Ps_544"></a><a class="msdiv" id="msdiv79"></a>
<a class="sc" id="544"></a>Rūpanimittaṃ bhayato sampassamāno animitte
adhimuttattā phussa phussa vayaṃ passati—  animitto vihāro. Rūpapaṇidhiṃ
bhayato sampassamāno appaṇihite adhimuttattā phussa phussa vayaṃ passati—
appaṇihito vihāro. Rūpābhinivesaṃ bhayato sampassamāno suññate adhimuttattā
phussa phussa vayaṃ passati—  suññato vihāro.</p>
<p>
<a class="ms" id="p_26Ps_545"></a><a class="sc" id="545"></a>Rūpanimittaṃ
bhayato sampassamāno animitte adhimuttattā pavattaṃ ajjhupekkhitvā nirodhaṃ
nibbānaṃ animittaṃ āvajjitvā samāpajjati—  animittā samāpatti. Rūpapaṇidhiṃ
bhayato sampassamāno appaṇihite adhimuttattā pavattaṃ ajjhupekkhitvā nirodhaṃ
nibbānaṃ appaṇihitaṃ āvajjitvā samāpajjati—  appaṇihitā samāpatti.
Rūpābhinivesaṃ bhayato sampassamāno suññate adhimuttattā pavattaṃ
ajjhupekkhitvā nirodhaṃ nibbānaṃ suññataṃ āvajjitvā samāpajjati—  suññatā
samāpatti.</p>
<p>
<a class="ms" id="p_26Ps_546"></a><a class="sc" id="546"></a>Rūpanimittaṃ
bhayato sampassamāno animitte adhimuttattā phussa phussa vayaṃ passati,
pavattaṃ ajjhupekkhitvā nirodhaṃ nibbānaṃ animittaṃ āvajjitvā samāpajjati—
animittavihārasamāpatti. Rūpapaṇidhiṃ bhayato sampassamāno appaṇihite
adhimuttattā phussa phussa vayaṃ passati, pavattaṃ ajjhupekkhitvā nirodhaṃ
nibbānaṃ appaṇihitaṃ āvajjitvā samāpajjati—  appaṇihitavihārasamāpatti.
Rūpābhinivesaṃ bhayato sampassamāno suññate adhimuttattā phussa phussa vayaṃ
passati, pavattaṃ ajjhupekkhitvā nirodhaṃ nibbānaṃ suññataṃ āvajjitvā
samāpajjati—  suññatavihārasamāpatti.</p>
<p>
<a class="ms" id="p_26Ps_547"></a><a class="sc" id="547"></a>Vedanānimittaṃ…pe…
saññānimittaṃ…  saṅkhāranimittaṃ…  viññāṇanimittaṃ…  cakkhunimittaṃ…pe…
jarāmaraṇanimittaṃ bhayato sampassamāno animitte adhimuttattā phussa phussa
vayaṃ passati—  animitto vihāro. Jarāmaraṇapaṇidhiṃ bhayato sampassamāno
appaṇihite adhimuttattā phussa phussa vayaṃ passati—  appaṇihito vihāro.
Jarāmaraṇābhinivesaṃ bhayato sampassamāno suññate adhimuttattā phussa phussa
vayaṃ passati—  suññato vihāro.</p>
<p>
<a class="ms" id="p_26Ps_548"></a><a class="sc" id="548"></a>Jarāmaraṇanimittaṃ
bhayato sampassamāno animitte adhimuttattā pavattaṃ ajjhupekkhitvā nirodhaṃ
nibbānaṃ animittaṃ āvajjitvā samāpajjati—  animittā samāpatti.
Jarāmaraṇapaṇidhiṃ bhayato sampassamāno appaṇihite adhimuttattā pavattaṃ
ajjhupekkhitvā nirodhaṃ nibbānaṃ appaṇihitaṃ āvajjitvā samāpajjati—  appaṇihitā
samāpatti. Jarāmaraṇābhinivesaṃ bhayato sampassamāno suññate adhimuttattā
pavattaṃ ajjhupekkhitvā nirodhaṃ nibbānaṃ suññataṃ āvajjitvā samāpajjati—
suññatā samāpatti.</p>
<p>
<a class="ms" id="p_26Ps_549"></a><a class="sc" id="549"></a>Jarāmaraṇanimittaṃ
bhayato sampassamāno animitte adhimuttattā phussa phussa vayaṃ passati,
pavattaṃ ajjhupekkhitvā nirodhaṃ nibbānaṃ animittaṃ āvajjitvā samāpajjati—
animittavihārasamāpatti. Jarāmaraṇapaṇidhiṃ bhayato sampassamāno appaṇihite
adhimuttattā phussa phussa vayaṃ passati, pavattaṃ ajjhupekkhitvā nirodhaṃ
nibbānaṃ appaṇihitaṃ āvajjitvā samāpajjati—  appaṇihitavihārasamāpatti.
Jarāmaraṇābhinivesaṃ bhayato sampassamāno suññate adhimuttattā phussa phussa
vayaṃ passati, pavattaṃ ajjhupekkhitvā nirodhaṃ nibbānaṃ suññataṃ āvajjitvā
samāpajjati—  suññatavihārasamāpatti. Añño animitto vihāro, añño appaṇihito
vihāro, añño suññato vihāro. Aññā animittā samāpatti, aññā appaṇihitā
samāpatti, aññā suññatā samāpatti. Aññā animittā vihārasamāpatti, aññā
appaṇihitā vihārasamāpatti, aññā suññatā vihārasamāpatti. Taṃ ñātaṭṭhena ñāṇaṃ,
pajānanaṭṭhena paññā. Tena vuccati—  “vihāranānatte paññā vihāraṭṭhe ñāṇaṃ,
samāpattinānatte paññā samāpattaṭṭhe ñāṇaṃ, vihārasamāpattinānatte paññā
vihārasamāpattaṭṭhe ñāṇaṃ”.</p>
<p class="endsutta">
<a class="ms" id="p_26Ps_550"></a>
<a class="sc" id="550"></a>
Ñāṇattayaniddeso ekatiṃsatimo.</p>
<h4>1.1.32 Ānantarikasamādhiñāṇaniddesa</h4>
<p>
<a class="ms" id="p_26Ps_551"></a><a class="msdiv" id="msdiv80"></a>
<a class="sc" id="551"></a>Kathaṃ avikkhepaparisuddhattā āsavasamucchede paññā
ānantarikasamādhimhi ñāṇaṃ? Nekkhammavasena cittassa ekaggatā avikkhepo
samādhi. Tassa samādhissa vasena uppajjati ñāṇaṃ. Tena ñāṇena āsavā khīyanti.
Iti paṭhamaṃ samatho, pacchā ñāṇaṃ. Tena ñāṇena āsavānaṃ khayo hoti. Tena
vuccati—  “avikkhepaparisuddhattā āsavasamucchede paññā ānantarikasamādhimhi
ñāṇaṃ”.</p>
<p>
<a class="ms" id="p_26Ps_552"></a><a class="sc" id="552"></a><strong>Āsavā</strong>ti
katame te āsavā? Kāmāsavo, bhavāsavo, diṭṭhāsavo, avijjāsavo.</p>
<p>
<a class="ms" id="p_26Ps_553"></a><a class="sc" id="553"></a>Katthete āsavā
khīyanti? Sotāpattimaggena anavaseso diṭṭhāsavo khīyati, apāyagamanīyo kāmāsavo
khīyati, apāyagamanīyo bhavāsavo khīyati, apāyagamanīyo avijjāsavo khīyati.
Etthete āsavā khīyanti. Sakadāgāmimaggena oḷāriko kāmāsavo khīyati, tadekaṭṭho
bhavāsavo khīyati, tadekaṭṭho avijjāsavo khīyati. Etthete āsavā khīyanti.
Anāgāmimaggena anavaseso kāmāsavo khīyati, tadekaṭṭho bhavāsavo khīyati,
tadekaṭṭho avijjāsavo khīyati. Etthete āsavā khīyanti. Arahattamaggena
anavaseso bhavāsavo khīyati, anavaseso avijjāsavo khīyati. Etthete āsavā
khīyanti.</p>
<p>
<a class="ms" id="p_26Ps_554"></a><a class="sc" id="554"></a>Abyāpādavasena…pe…
ālokasaññāvasena…  avikkhepavasena…  dhammavavatthānavasena…  ñāṇavasena…
pāmojjavasena…  paṭhamajjhānavasena…  dutiyajjhānavasena…  tatiyajjhānavasena…
catutthajjhānavasena…  ākāsānañcāyatanasamāpattivasena…
viññāṇañcāyatanasamāpattivasena…  ākiñcaññāyatanasamāpattivasena…
nevasaññānāsaññāyatanasamāpattivasena…  pathavīkasiṇavasena…  āpokasiṇavasena…
tejokasiṇavasena…  vāyokasiṇavasena…  nīlakasiṇavasena…  pītakasiṇavasena…
lohitakasiṇavasena…  odātakasiṇavasena…  ākāsakasiṇavasena…
viññāṇakasiṇavasena…  buddhānussativasena…  dhammānussativasena…
saṃghānussativasena…  sīlānussativasena…  cāgānussativasena…
devatānussativasena…  ānāpānassativasena…  maraṇassativasena…
kāyagatāsativasena…  upasamānussativasena…  uddhumātakasaññāvasena…
vinīlakasaññāvasena…  vipubbakasaññāvasena…  vicchiddakasaññāvasena…
vikkhāyitakasaññāvasena…  vikkhittakasaññāvasena…  hatavikkhittakasaññāvasena…
lohitakasaññāvasena…  puḷavakasaññāvasena…  aṭṭhikasaññāvasena.</p>
<p>
<a class="ms" id="p_26Ps_555"></a><a class="msdiv" id="msdiv81"></a>
<a class="sc" id="555"></a>Dīghaṃ assāsavasena…pe…  dīghaṃ passāsavasena…
rassaṃ assāsavasena…  rassaṃ passāsavasena…  sabbakāyapaṭisaṃvedī assāsavasena…
sabbakāyapaṭisaṃvedī passāsavasena…  passambhayaṃ kāyasaṅkhāraṃ assāsavasena…
passambhayaṃ kāyasaṅkhāraṃ passāsavasena…  pītipaṭisaṃvedī assāsavasena…
pītipaṭisaṃvedī passāsavasena…  sukhapaṭisaṃvedī assāsavasena…
sukhapaṭisaṃvedī passāsavasena…  cittasaṅkhārapaṭisaṃvedī assāsavasena…
cittasaṅkhārapaṭisaṃvedī passāsavasena…  passambhayaṃ cittasaṅkhāraṃ
assāsavasena…  passambhayaṃ cittasaṅkhāraṃ passāsavasena…  cittapaṭisaṃvedī
assāsavasena…  cittapaṭisaṃvedī passāsavasena…  abhippamodayaṃ cittaṃ
assāsavasena…  abhippamodayaṃ cittaṃ passāsavasena…  samādahaṃ cittaṃ…pe…
vimocayaṃ cittaṃ…  aniccānupassī…  virāgānupassī…  nirodhānupassī…
paṭinissaggānupassī assāsavasena…  paṭinissaggānupassī passāsavasena cittassa
ekaggatā avikkhepo samādhi. Tassa samādhissa vasena uppajjati ñāṇaṃ, tena
ñāṇena āsavā khīyanti. Iti paṭhamaṃ samatho, pacchā ñāṇaṃ. Tena ñāṇena āsavānaṃ
khayo hoti. Tena vuccati—  “avikkhepaparisuddhattā āsavasamucchede paññā
ānantarikasamādhimhi ñāṇaṃ”.</p>
<p>
<a class="ms" id="p_26Ps_556"></a><a class="sc" id="556"></a><strong>Āsavā</strong>ti
katame te āsavā? Kāmāsavo, bhavāsavo, diṭṭhāsavo, avijjāsavo. Katthete āsavā
khīyanti? Sotāpattimaggena anavaseso diṭṭhāsavo khīyati, apāyagamanīyo kāmāsavo
khīyati, apāyagamanīyo bhavāsavo khīyati, apāyagamanīyo avijjāsavo khīyati.
Etthete āsavā khīyanti. Sakadāgāmimaggena oḷāriko kāmāsavo khīyati, tadekaṭṭho
bhavāsavo khīyati, tadekaṭṭho avijjāsavo khīyati. Etthete āsavā khīyanti.
Anāgāmimaggena anavaseso kāmāsavo khīyati, tadekaṭṭho bhavāsavo khīyati,
tadekaṭṭho avijjāsavo khīyati. Etthete āsavā khīyanti. Arahattamaggena
anavaseso bhavāsavo khīyati, anavaseso avijjāsavo khīyati. Etthete āsavā
khīyanti. Taṃ ñātaṭṭhena ñāṇaṃ, pajānanaṭṭhena paññā. Tena vuccati—
“avikkhepaparisuddhattā āsavasamucchede paññā ānantarikasamādhimhi ñāṇaṃ”.</p>
<p class="endsutta">
<a class="ms" id="p_26Ps_557"></a>
<a class="sc" id="557"></a>
Ānantarikasamādhiñāṇaniddeso dvattiṃsatimo.</p>
<h4>1.1.33 Araṇavihārañāṇaniddesa</h4>
<p>
<a class="ms" id="p_26Ps_558"></a><a class="msdiv" id="msdiv82"></a>
<a class="sc" id="558"></a>Kathaṃ dassanādhipateyyaṃ santo ca vihārādhigamo
paṇītādhimuttatā paññā araṇavihāre ñāṇaṃ?</p>
<p>
<a class="ms" id="p_26Ps_559"></a><a class="sc" id="559"></a><strong>Dassanādhipateyyan</strong>ti
aniccānupassanā dassanādhipateyyaṃ, dukkhānupassanā dassanādhipateyyaṃ,
anattānupassanā dassanādhipateyyaṃ, rūpe aniccānupassanā dassanādhipateyyaṃ,
rūpe dukkhānupassanā dassanādhipateyyaṃ, rūpe anattānupassanā
dassanādhipateyyaṃ; vedanāya…pe…  saññāya…  saṅkhāresu…  viññāṇe…
cakkhusmiṃ…pe…  jarāmaraṇe aniccānupassanā dassanādhipateyyaṃ, jarāmaraṇe
dukkhānupassanā dassanādhipateyyaṃ, jarāmaraṇe anattānupassanā
dassanādhipateyyaṃ.</p>
<p>
<a class="ms" id="p_26Ps_560"></a><a class="sc" id="560"></a><strong>Santo ca
vihārādhigamo</strong>ti suññato vihāro santo vihārādhigamo. Animitto vihāro
santo vihārādhigamo. Appaṇihito vihāro santo vihārādhigamo.</p>
<p>
<a class="ms" id="p_26Ps_561"></a><a class="sc" id="561"></a><strong>Paṇītādhimuttatā</strong>ti
suññate adhimuttatā paṇītādhimuttatā. Animitte adhimuttatā paṇītādhimuttatā.
Appaṇihite adhimuttatā paṇītādhimuttatā.</p>
<p>
<a class="ms" id="p_26Ps_562"></a><a class="sc" id="562"></a><strong>Araṇavihāro</strong>ti
paṭhamaṃ jhānaṃ araṇavihāro. Dutiyaṃ jhānaṃ araṇavihāro. Tatiyaṃ jhānaṃ
araṇavihāro. Catutthaṃ jhānaṃ araṇavihāro. Ākāsānañcāyatanasamāpatti
araṇavihāro…pe…  nevasaññānāsaññāyatanasamāpatti araṇavihāro.</p>
<p>
<a class="ms" id="p_26Ps_563"></a><a class="sc" id="563"></a><strong>Araṇavihāro</strong>ti
kenaṭṭhena araṇavihāro? Paṭhamena jhānena nīvaraṇe haratīti—  araṇavihāro.
Dutiyena jhānena vitakkavicāre haratīti—  araṇavihāro. Tatiyena jhānena pītiṃ
haratīti—  araṇavihāro. Catutthena jhānena sukhadukkhe haratīti—  araṇavihāro.
Ākāsānañcāyatanasamāpattiyā rūpasaññaṃ paṭighasaññaṃ nānattasaññaṃ haratīti—
araṇavihāro. Viññāṇañcāyatanasamāpattiyā ākāsānañcāyatanasaññaṃ haratīti—
araṇavihāro. Ākiñcaññāyatanasamāpattiyā viññāṇañcāyatanasaññaṃ haratīti—
araṇavihāro. Nevasaññānāsaññāyatanasamāpattiyā ākiñcaññāyatanasaññaṃ haratīti—
araṇavihāro. Ayaṃ araṇavihāro. Taṃ ñātaṭṭhena ñāṇaṃ, pajānanaṭṭhena paññā.
Tena vuccati—  “dassanādhipateyyaṃ santo ca vihārādhigamo paṇītādhimuttatā
paññā araṇavihāre ñāṇaṃ”.</p>
<p class="endsutta">
<a class="ms" id="p_26Ps_564"></a>
<a class="sc" id="564"></a>
Araṇavihārañāṇaniddeso tettiṃsatimo.</p>
<h4>1.1.34 Nirodhasamāpattiñāṇaniddesa</h4>
<p>
<a class="ms" id="p_26Ps_565"></a><a class="msdiv" id="msdiv83"></a>
<a class="sc" id="565"></a>Kathaṃ dvīhi balehi samannāgatattā tayo ca
saṅkhārānaṃ paṭippassaddhiyā soḷasahi ñāṇacariyāhi navahi samādhicariyāhi
vasibhāvatā paññā nirodhasamāpattiyā ñāṇaṃ?</p>
<p>
<a class="ms" id="p_26Ps_566"></a><a class="sc" id="566"></a><strong>Dvīhi
balehī</strong>ti dve balāni—  samathabalaṃ, vipassanābalaṃ. Katamaṃ
samathabalaṃ? Nekkhammavasena cittassekaggatā avikkhepo samathabalaṃ.
Abyāpādavasena cittassekaggatā avikkhepo samathabalaṃ. Ālokasaññāvasena
cittassekaggatā avikkhepo samathabalaṃ. Avikkhepavasena cittassekaggatā
avikkhepo samathabalaṃ…pe…  paṭinissaggānupassī assāsavasena cittassekaggatā
avikkhepo samathabalaṃ. Paṭinissaggānupassī passāsavasena cittassekaggatā
avikkhepo samathabalaṃ.</p>
<p>
<a class="ms" id="p_26Ps_567"></a><a class="sc" id="567"></a><strong>Samathabalan</strong>ti
kenaṭṭhena samathabalaṃ? Paṭhamena jhānena nīvaraṇe na kampatīti—
samathabalaṃ. Dutiyena jhānena vitakkavicāre na kampatīti—  samathabalaṃ.
Tatiyena jhānena pītiyā na kampatīti—  samathabalaṃ. Catutthena jhānena
sukhadukkhe na kampatīti—  samathabalaṃ. Ākāsānañcāyatanasamāpattiyā
rūpasaññāya paṭighasaññāya nānattasaññāya na kampatīti—  samathabalaṃ.
Viññāṇañcāyatanasamāpattiyā ākāsānañcāyatanasaññāya na kampatīti—
samathabalaṃ. Ākiñcaññāyatanasamāpattiyā viññāṇañcāyatanasaññāya na kampatīti—
samathabalaṃ. Nevasaññānāsaññāyatanasamāpattiyā ākiñcaññāyatanasaññāya na
kampatīti—  samathabalaṃ. Uddhacce ca uddhaccasahagatakilese ca khandhe ca na
kampati na calati na vedhatīti—  samathabalaṃ. Idaṃ samathabalaṃ.</p>
<p>
<a class="ms" id="p_26Ps_568"></a><a class="sc" id="568"></a>Katamaṃ
vipassanābalaṃ? Aniccānupassanā vipassanābalaṃ. Dukkhānupassanā vipassanābalaṃ.
Anattānupassanā vipassanābalaṃ. Nibbidānupassanā vipassanābalaṃ.
Virāgānupassanā vipassanābalaṃ. Nirodhānupassanā vipassanābalaṃ.
Paṭinissaggānupassanā vipassanābalaṃ. Rūpe aniccānupassanā vipassanābalaṃ…pe…
rūpe paṭinissaggānupassanā vipassanābalaṃ. Vedanāya…pe…  saññāya…  saṅkhāresu…
viññāṇe…  cakkhusmiṃ…pe…  jarāmaraṇe aniccānupassanā vipassanābalaṃ…pe…
jarāmaraṇe paṭinissaggānupassanā vipassanābalaṃ.</p>
<p>
<a class="ms" id="p_26Ps_569"></a><a class="sc" id="569"></a><strong>Vipassanābalan</strong>ti
kenaṭṭhena vipassanābalaṃ? Aniccānupassanāya niccasaññāya na kampatīti—
vipassanābalaṃ. Dukkhānupassanāya sukhasaññāya na kampatīti—  vipassanābalaṃ.
Anattānupassanāya attasaññāya na kampatīti—  vipassanābalaṃ. Nibbidānupassanāya
nandiyā na kampatīti—  vipassanābalaṃ. Virāgānupassanāya rāge na kampatīti—
vipassanābalaṃ. Nirodhānupassanāya samudaye na kampatīti—  vipassanābalaṃ.
Paṭinissaggānupassanāya ādāne na kampatīti—  vipassanābalaṃ. Avijjāya ca avijjā
sahagatakilese ca khandhe ca na kampati na calati na vedhatīti—
vipassanābalaṃ. Idaṃ vipassanābalaṃ.</p>
<p>
<a class="ms" id="p_26Ps_570"></a><a class="sc" id="570"></a><strong>Tayo ca
saṅkhārānaṃ paṭippassaddhiyā</strong>ti katamesaṃ tiṇṇannaṃ saṅkhārānaṃ
paṭippassaddhiyā? Dutiyaṃ jhānaṃ samāpannassa vitakkavicārā vacīsaṅkhārā
paṭippassaddhā honti. Catutthaṃ jhānaṃ samāpannassa assāsapassāsā kāyasaṅkhārā
paṭippassaddhā honti. Saññāvedayitanirodhaṃ samāpannassa saññā ca vedanā ca
cittasaṅkhārā paṭippassaddhā honti. Imesaṃ tiṇṇannaṃ saṅkhārānaṃ
paṭippassaddhiyā.</p>
<p>
<a class="ms" id="p_26Ps_571"></a><a class="msdiv" id="msdiv84"></a>
<a class="sc" id="571"></a><strong>Soḷasahi ñāṇacariyāhī</strong>ti katamāhi
soḷasahi ñāṇacariyāhi? Aniccānupassanā ñāṇacariyā, dukkhānupassanā ñāṇacariyā,
anattānupassanā ñāṇacariyā, nibbidānupassanā ñāṇacariyā, virāgānupassanā
ñāṇacariyā, nirodhānupassanā ñāṇacariyā, paṭinissaggānupassanā ñāṇacariyā,
vivaṭṭanānupassanā ñāṇacariyā, sotāpattimaggo ñāṇacariyā,
sotāpattiphalasamāpatti ñāṇacariyā, sakadāgāmimaggo ñāṇacariyā,
sakadāgāmiphalasamāpatti ñāṇacariyā, anāgāmimaggo ñāṇacariyā,
anāgāmiphalasamāpatti ñāṇacariyā, arahattamaggo ñāṇacariyā,
arahattaphalasamāpatti ñāṇacariyā—  imāhi soḷasahi ñāṇacariyāhi.</p>
<p>
<a class="ms" id="p_26Ps_572"></a><a class="msdiv" id="msdiv85"></a>
<a class="sc" id="572"></a><strong>Navahi samādhicariyāhī</strong>ti katamāhi
navahi samādhicariyāhi? Paṭhamaṃ jhānaṃ samādhicariyā, dutiyaṃ jhānaṃ
samādhicariyā, tatiyaṃ jhānaṃ samādhicariyā, catutthaṃ jhānaṃ samādhicariyā,
ākāsānañcāyatanasamāpatti…pe…  viññāṇañcāyatanasamāpatti…
ākiñcaññāyatanasamāpatti…  nevasaññānāsaññāyatanasamāpatti samādhicariyā.
Paṭhamaṃ jhānaṃ paṭilābhatthāya vitakko ca vicāro ca pīti ca sukhañca
cittekaggatā ca…pe…  nevasaññānāsaññāyatanasamāpattiṃ paṭilābhatthāya vitakko
ca vicāro ca pīti ca sukhañca cittekaggatā ca—  imāhi navahi samādhicariyāhi.
</p>
<p>
<a class="ms" id="p_26Ps_573"></a><a class="sc" id="573"></a><strong>Vasī</strong>ti
pañca vasiyo. Āvajjanavasī, samāpajjanavasī, adhiṭṭhānavasī, vuṭṭhānavasī,
paccavekkhaṇāvasī. Paṭhamaṃ jhānaṃ yatthicchakaṃ yadicchakaṃ yāvaticchakaṃ
āvajjati; āvajjanāya dandhāyitattaṃ natthīti—  āvajjanavasī. Paṭhamaṃ jhānaṃ
yatthicchakaṃ yadicchakaṃ yāvaticchakaṃ samāpajjati; samāpajjanāya
dandhāyitattaṃ natthīti—  samāpajjanavasī. Paṭhamaṃ jhānaṃ yatthicchakaṃ
yadicchakaṃ yāvaticchakaṃ adhiṭṭhāti; adhiṭṭhāne dandhāyitattaṃ natthīti—
adhiṭṭhānavasī. Paṭhamaṃ jhānaṃ yatthicchakaṃ yadicchakaṃ yāvaticchakaṃ
vuṭṭhāti; vuṭṭhāne dandhāyitattaṃ natthīti—  vuṭṭhānavasī. Paṭhamaṃ jhānaṃ
yatthicchakaṃ yadicchakaṃ yāvaticchakaṃ paccavekkhati; paccavekkhaṇāya
dandhāyitattaṃ natthīti—  paccavekkhaṇāvasī.</p>
<p>
<a class="ms" id="p_26Ps_574"></a><a class="sc" id="574"></a>Dutiyaṃ jhānaṃ…pe…
nevasaññānāsaññāyatanasamāpattiṃ yatthicchakaṃ yadicchakaṃ yāvaticchakaṃ
āvajjati; āvajjanāya dandhāyitattaṃ natthīti—  āvajjanavasī.
Nevasaññānāsaññāyatanasamāpattiṃ yatthicchakaṃ yadicchakaṃ yāvaticchakaṃ
samāpajjati…pe…  adhiṭṭhāti…  vuṭṭhāti…  paccavekkhati; paccavekkhaṇāya
dandhāyitattaṃ natthīti—  paccavekkhaṇāvasī. Imā pañca vasiyo. Taṃ ñātaṭṭhena
ñāṇaṃ, pajānanaṭṭhena paññā. Tena vuccati—  “dvīhi balehi samannāgatattā tayo
ca saṅkhārānaṃ paṭippassaddhiyā soḷasahi ñāṇacariyāhi navahi samādhicariyāhi
vasībhāvatā paññā nirodhasamāpattiyā ñāṇaṃ”.</p>
<p class="endsutta">
<a class="ms" id="p_26Ps_575"></a>
<a class="sc" id="575"></a>
Nirodhasamāpattiñāṇaniddeso catuttiṃsatimo.</p>
<h4>1.1.35 Parinibbānañāṇaniddesa</h4>
<p>
<a class="ms" id="p_26Ps_576"></a><a class="msdiv" id="msdiv86"></a>
<a class="sc" id="576"></a>Kathaṃ sampajānassa pavattapariyādāne paññā
parinibbāne ñāṇaṃ? Idha sampajāno nekkhammena kāmacchandassa pavattaṃ
pariyādiyati, abyāpādena byāpādassa pavattaṃ pariyādiyati, ālokasaññāya
thinamiddhassa pavattaṃ pariyādiyati, avikkhepena uddhaccassa pavattaṃ
pariyādiyati, dhammavavatthānena vicikicchāya…pe…  ñāṇena avijjāya…  pāmojjena
aratiyā…  paṭhamena jhānena nīvaraṇānaṃ pavattaṃ pariyādiyati…pe…
arahattamaggena sabbakilesānaṃ pavattaṃ pariyādiyati.</p>
<p>
<a class="ms" id="p_26Ps_577"></a><a class="sc" id="577"></a>Atha vā pana
sampajānassa anupādisesāya nibbānadhātuyā parinibbāyantassa idañceva
cakkhupavattaṃ pariyādiyati, aññañca cakkhupavattaṃ na uppajjati. Idañceva
sotapavattaṃ…pe…  ghānapavattaṃ…  jivhāpavattaṃ…  kāyapavattaṃ…  manopavattaṃ
pariyādiyati, aññañca manopavattaṃ na uppajjati. Idaṃ sampajānassa
pavattapariyādāne paññā parinibbāne ñāṇaṃ. Taṃ ñātaṭṭhena ñāṇaṃ, pajānanaṭṭhena
paññā. Tena vuccati—  “sampajānassa pavattapariyādāne paññā parinibbāne
ñāṇaṃ”.</p>
<p class="endsutta">
<a class="ms" id="p_26Ps_578"></a>
<a class="sc" id="578"></a>
Parinibbānañāṇaniddeso pañcatiṃsatimo.</p>
<h4>1.1.36 Samasīsaṭṭhañāṇaniddesa</h4>
<p>
<a class="ms" id="p_26Ps_579"></a><a class="msdiv" id="msdiv87"></a>
<a class="sc" id="579"></a>Kathaṃ sabbadhammānaṃ sammā samucchede nirodhe ca
anupaṭṭhānatā paññā samasīsaṭṭhe ñāṇaṃ?
<strong>Sabbadhammānan</strong>ti—  pañcakkhandhā, dvādasāyatanāni, aṭṭhārasa
dhātuyo, kusalā dhammā, akusalā dhammā, abyākatā dhammā, kāmāvacarā dhammā,
rūpāvacarā dhammā, arūpāvacarā dhammā, apariyāpannā dhammā.
<strong>Sammā samucchede</strong>ti nekkhammena kāmacchandaṃ sammā
samucchindati. Abyāpādena byāpādaṃ sammā samucchindati. Ālokasaññāya
thinamiddhaṃ sammā samucchindati. Avikkhepena uddhaccaṃ sammā samucchindati.
Dhammavavatthānena vicikicchaṃ sammā samucchindati. Ñāṇena avijjaṃ sammā
samucchindati. Pāmojjena aratiṃ sammā samucchindati. Paṭhamena jhānena nīvaraṇe
sammā samucchindati…pe…  arahattamaggena sabbakilese sammā samucchindati.</p>
<p>
<a class="ms" id="p_26Ps_580"></a><a class="sc" id="580"></a><strong>Nirodhe</strong>ti
nekkhammena kāmacchandaṃ nirodheti. Abyāpādena byāpādaṃ nirodheti.
Ālokasaññāya thinamiddhaṃ nirodheti. Avikkhepena uddhaccaṃ nirodheti.
Dhammavavatthānena vicikicchaṃ nirodheti. Ñāṇena avijjaṃ nirodheti. Pāmojjena
aratiṃ nirodheti. Paṭhamena jhānena nīvaraṇe nirodheti…pe…  arahattamaggena
sabbakilese nirodheti.</p>
<p>
<a class="ms" id="p_26Ps_581"></a><a class="sc" id="581"></a><strong>Anupaṭṭhānatā</strong>ti
nekkhammaṃ paṭiladdhassa kāmacchando na upaṭṭhāti. Abyāpādaṃ paṭiladdhassa
byāpādo na upaṭṭhāti. Ālokasaññaṃ paṭiladdhassa thinamiddhaṃ na upaṭṭhāti.
Avikkhepaṃ paṭiladdhassa uddhaccaṃ na upaṭṭhāti. Dhammavavatthānaṃ
paṭiladdhassa vicikicchā na upaṭṭhāti. Ñāṇaṃ paṭiladdhassa avijjā na upaṭṭhāti.
Pāmojjaṃ paṭiladdhassa arati na upaṭṭhāti. Paṭhamaṃ jhānaṃ paṭiladdhassa
nīvaraṇā na upaṭṭhahanti…pe…  arahattamaggaṃ paṭiladdhassa sabbakilesā na
upaṭṭhahanti.</p>
<p>
<a class="ms" id="p_26Ps_582"></a><a class="sc" id="582"></a><strong>Saman</strong>ti
kāmacchandassa pahīnattā nekkhammaṃ samaṃ. Byāpādassa pahīnattā abyāpādo
samaṃ. Thinamiddhassa pahīnattā ālokasaññā samaṃ. Uddhaccassa pahīnattā
avikkhepo samaṃ. Vicikicchāya pahīnattā dhammavavatthānaṃ samaṃ. Avijjāya
pahīnattā ñāṇaṃ samaṃ. Aratiyā pahīnattā pāmojjaṃ samaṃ. Nīvaraṇānaṃ pahīnattā
paṭhamaṃ jhānaṃ samaṃ…pe…  sabbakilesānaṃ pahīnattā arahattamaggo samaṃ.</p>
<p>
<a class="ms" id="p_26Ps_583"></a><a class="sc" id="583"></a><strong>Sīsan</strong>ti
terasa sīsāni—  palibodhasīsañca taṇhā, vinibandhanasīsañca māno,
parāmāsasīsañca diṭṭhi, vikkhepasīsañca uddhaccaṃ, saṃkilesasīsañca avijjā,
adhimokkhasīsañca saddhā, paggahasīsañca vīriyaṃ, upaṭṭhānasīsañca sati,
avikkhepasīsañca samādhi, dassanasīsañca paññā, pavattasīsañca jīvitindriyaṃ,
gocarasīsañca vimokkho, saṅkhārasīsañca nirodho. Taṃ ñātaṭṭhena ñāṇaṃ,
pajānanaṭṭhena paññā. Tena vuccati—  “sabbadhammānaṃ sammā samucchede nirodhe
ca anupaṭṭhānatā paññā samasīsaṭṭhe ñāṇaṃ”.</p>
<p class="endsutta">
<a class="ms" id="p_26Ps_584"></a>
<a class="sc" id="584"></a>
Samasīsaṭṭhañāṇaniddeso chattiṃsatimo.</p>
<h4>1.1.37 Sallekhaṭṭhañāṇaniddesa</h4>
<p>
<a class="ms" id="p_26Ps_585"></a><a class="msdiv" id="msdiv88"></a>
<a class="sc" id="585"></a>Kathaṃ puthunānattatejapariyādāne paññā sallekhaṭṭhe
ñāṇaṃ?
<strong>Puthū</strong>ti—  rāgo puthu, doso puthu, moho puthu, kodho…pe…
upanāho…  makkho…  paḷāso…  issā…  macchariyaṃ…  māyā…  sāṭheyyaṃ…  thambho…
sārambho…  māno…  atimāno…  mado…  pamādo…  sabbe kilesā…  sabbe duccaritā…
sabbe abhisaṅkhārā…  sabbe bhavagāmikammā.</p>
<p>
<a class="ms" id="p_26Ps_586"></a><a class="sc" id="586"></a><strong>Nānattekattan</strong>ti
kāmacchando nānattaṃ, nekkhammaṃ ekattaṃ. Byāpādo nānattaṃ, abyāpādo ekattaṃ.
Thinamiddhaṃ nānattaṃ, ālokasaññā ekattaṃ. Uddhaccaṃ nānattaṃ, avikkhepo
ekattaṃ. Vicikicchā nānattaṃ, dhammavavatthānaṃ ekattaṃ. Avijjā nānattaṃ, ñāṇaṃ
ekattaṃ. Arati nānattaṃ, pāmojjaṃ ekattaṃ. Nīvaraṇā nānattaṃ, paṭhamaṃ jhānaṃ
ekattaṃ…pe…  sabbe kilesā nānattaṃ, arahattamaggo ekattaṃ.</p>
<p>
<a class="ms" id="p_26Ps_587"></a><a class="sc" id="587"></a><strong>Tejo</strong>ti
pañca tejā—  caraṇatejo, guṇatejo, paññātejo, puññatejo, dhammatejo.
Caraṇatejena tejitattā dussīlyatejaṃ pariyādiyati. Guṇatejena tejitattā
aguṇatejaṃ pariyādiyati. Paññātejena tejitattā duppaññatejaṃ pariyādiyati.
Puññatejena tejitattā apuññatejaṃ pariyādiyati. Dhammatejena tejitattā
adhammatejaṃ pariyādiyati.</p>
<p>
<a class="ms" id="p_26Ps_588"></a><a class="sc" id="588"></a><strong>Sallekho</strong>ti
kāmacchando asallekho, nekkhammaṃ sallekho. Byāpādo asallekho, abyāpādo
sallekho. Thinamiddhaṃ asallekho, ālokasaññā sallekho. Uddhaccaṃ asallekho,
avikkhepo sallekho. Vicikicchā asallekho, dhammavavatthānaṃ sallekho. Avijjā
asallekho, ñāṇaṃ sallekho. Arati asallekho, pāmojjaṃ sallekho. Nīvaraṇā
asallekho, paṭhamaṃ jhānaṃ sallekho…pe…  sabbakilesā asallekho, arahattamaggo
sallekho. Taṃ ñātaṭṭhena ñāṇaṃ, pajānanaṭṭhena paññā. Tena vuccati—
“puthunānattatejapariyādāne paññā sallekhaṭṭhe ñāṇaṃ”.</p>
<p class="endsutta">
<a class="ms" id="p_26Ps_589"></a>
<a class="sc" id="589"></a>
Sallekhaṭṭhañāṇaniddeso sattatiṃsatimo.</p>
<h4>1.1.38 Vīriyārambhañāṇaniddesa</h4>
<p>
<a class="ms" id="p_26Ps_590"></a><a class="msdiv" id="msdiv89"></a>
<a class="sc" id="590"></a>Kathaṃ asallīnattapahitattapaggahaṭṭhe paññā
vīriyārambhe ñāṇaṃ? Anuppannānaṃ pāpakānaṃ akusalānaṃ dhammānaṃ anuppādāya
asallīnattapahitattapaggahaṭṭhe paññā vīriyārambhe ñāṇaṃ. Uppannānaṃ pāpakānaṃ
akusalānaṃ dhammānaṃ pahānāya asallīnattapahitattapaggahaṭṭhe paññā
vīriyārambhe ñāṇaṃ. Anuppannānaṃ kusalānaṃ dhammānaṃ uppādāya
asallīnattapahitattapaggahaṭṭhe paññā vīriyārambhe ñāṇaṃ. Uppannānaṃ kusalānaṃ
dhammānaṃ ṭhitiyā asammosāya bhiyyobhāvāya vepullāya bhāvanāya pāripūriyā
asallīnattapahitattapaggahaṭṭhe paññā vīriyārambhe ñāṇaṃ.</p>
<p>
<a class="ms" id="p_26Ps_591"></a><a class="sc" id="591"></a>Anuppannassa
kāmacchandassa anuppādāya asallīnattapahitattapaggahaṭṭhe paññā vīriyārambhe
ñāṇaṃ. Uppannassa kāmacchandassa pahānāya asallīnattapahitattapaggahaṭṭhe paññā
vīriyārambhe ñāṇaṃ. Anuppannassa nekkhammassa uppādāya
asallīnattapahitattapaggahaṭṭhe paññā vīriyārambhe ñāṇaṃ. Uppannassa
nekkhammassa ṭhitiyā asammosāya bhiyyobhāvāya vepullāya bhāvanāya pāripūriyā
asallīnattapahitattapaggahaṭṭhe paññā vīriyārambhe ñāṇaṃ…pe… .</p>
<p>
<a class="ms" id="p_26Ps_592"></a><a class="sc" id="592"></a>Anuppannānaṃ
sabbakilesānaṃ anuppādāya asallīnattapahitattapaggahaṭṭhe paññā vīriyārambhe
ñāṇaṃ. Uppannānaṃ sabbakilesānaṃ pahānāya asallīnattapahitattapaggahaṭṭhe paññā
vīriyārambhe ñāṇaṃ…pe…  anuppannassa arahattamaggassa uppādāya
asallīnattapahitattapaggahaṭṭhe paññā vīriyārambhe ñāṇaṃ. Uppannassa
arahattamaggassa ṭhitiyā asammosāya bhiyyobhāvāya vepullāya bhāvanāya
pāripūriyā asallīnattapahitattapaggahaṭṭhe paññā vīriyārambhe ñāṇaṃ. Taṃ
ñātaṭṭhena ñāṇaṃ, pajānanaṭṭhena paññā. Tena vuccati—
“asallīnattapahitattapaggahaṭṭhe paññā vīriyārambhe ñāṇaṃ”.</p>
<p class="endsutta">
<a class="ms" id="p_26Ps_593"></a>
<a class="sc" id="593"></a>
Vīriyārambhañāṇaniddeso aṭṭhatiṃsatimo.</p>
<h4>1.1.39 Atthasandassanañāṇaniddesa</h4>
<p>
<a class="ms" id="p_26Ps_594"></a><a class="msdiv" id="msdiv90"></a>
<a class="sc" id="594"></a>Kathaṃ nānādhammappakāsanatā paññā atthasandassane
ñāṇaṃ?
<strong>Nānādhammā</strong>ti pañcakkhandhā, dvādasāyatanāni, aṭṭhārasa
dhātuyo, kusalā dhammā, akusalā dhammā, abyākatā dhammā, kāmāvacarā dhammā,
rūpāvacarā dhammā, arūpāvacarā dhammā, apariyāpannā dhammā.</p>
<p>
<a class="ms" id="p_26Ps_595"></a><a class="sc" id="595"></a><strong>Pakāsanatā</strong>ti
rūpaṃ aniccato pakāseti, rūpaṃ dukkhato pakāseti, rūpaṃ anattato pakāseti.
Vedanaṃ…pe…  saññaṃ…  saṅkhāre…  viññāṇaṃ…  cakkhuṃ…pe…  jarāmaraṇaṃ aniccato
pakāseti, jarāmaraṇaṃ dukkhato pakāseti, jarāmaraṇaṃ anattato pakāseti.</p>
<p>
<a class="ms" id="p_26Ps_596"></a><a class="sc" id="596"></a><strong>Atthasandassane</strong>ti
kāmacchandaṃ pajahanto nekkhammatthaṃ sandasseti. Byāpādaṃ pajahanto
abyāpādatthaṃ sandasseti. Thinamiddhaṃ pajahanto ālokasaññatthaṃ sandasseti.
Uddhaccaṃ pajahanto avikkhepatthaṃ sandasseti. Vicikicchaṃ pajahanto
dhammavavatthānatthaṃ sandasseti. Avijjaṃ pajahanto ñāṇatthaṃ sandasseti.
Aratiṃ pajahanto pāmojjatthaṃ sandasseti. Nīvaraṇe pajahanto paṭhamajjhānatthaṃ
sandasseti…pe…  sabbakilese pajahanto arahattamaggatthaṃ sandasseti. Taṃ
ñātaṭṭhena ñāṇaṃ, pajānanaṭṭhena paññā. Tena vuccati—  “nānādhammappakāsanatā
paññā atthasandassane ñāṇaṃ”.</p>
<p class="endsutta">
<a class="ms" id="p_26Ps_597"></a>
<a class="sc" id="597"></a>
Atthasandassanañāṇaniddeso navatiṃsatimo.</p>
<h4>1.1.40 Dassanavisuddhiñāṇaniddesa</h4>
<p>
<a class="ms" id="p_26Ps_598"></a><a class="msdiv" id="msdiv91"></a>
<a class="sc" id="598"></a>Kathaṃ sabbadhammānaṃ
ekasaṅgahatānānattekattapaṭivedhe paññā dassanavisuddhiñāṇaṃ?
<strong>Sabbadhammānan</strong>ti pañcakkhandhā…pe…  apariyāpannā dhammā.</p>
<p>
<a class="ms" id="p_26Ps_599"></a><a class="sc" id="599"></a><strong>Ekasaṅgahatā</strong>ti
dvādasahi ākārehi sabbe dhammā ekasaṅgahitā. Tathaṭṭhena, anattaṭṭhena,
saccaṭṭhena, paṭivedhaṭṭhena, abhijānanaṭṭhena, parijānanaṭṭhena, dhammaṭṭhena,
dhātuṭṭhena, ñātaṭṭhena, sacchikiriyaṭṭhena, phusanaṭṭhena, abhisamayaṭṭhena—
imehi dvādasahi ākārehi sabbe dhammā ekasaṅgahitā.</p>
<p>
<a class="ms" id="p_26Ps_600"></a><a class="sc" id="600"></a><strong>Nānattekattan</strong>ti
kāmacchando nānattaṃ, nekkhammaṃ ekattaṃ…pe…  sabbakilesā nānattaṃ,
arahattamaggo ekattaṃ.</p>
<p>
<a class="ms" id="p_26Ps_601"></a><a class="sc" id="601"></a><strong>Paṭivedhe</strong>ti
dukkhasaccaṃ pariññāpaṭivedhaṃ paṭivijjhati. Samudayasaccaṃ pahānapaṭivedhaṃ
paṭivijjhati. Nirodhasaccaṃ sacchikiriyāpaṭivedhaṃ paṭivijjhati. Maggasaccaṃ
bhāvanāpaṭivedhaṃ paṭivijjhati.</p>
<p>
<a class="ms" id="p_26Ps_602"></a><a class="sc" id="602"></a><strong>Dassanavisuddhī</strong>ti
sotāpattimaggakkhaṇe dassanaṃ visujjhati; sotāpattiphalakkhaṇe dassanaṃ
visuddhaṃ. Sakadāgāmimaggakkhaṇe dassanaṃ visujjhati; sakadāgāmiphalakkhaṇe
dassanaṃ visuddhaṃ. Anāgāmimaggakkhaṇe dassanaṃ visujjhati; anāgāmiphalakkhaṇe
dassanaṃ visuddhaṃ. Arahattamaggakkhaṇe dassanaṃ visujjhati;
arahattaphalakkhaṇe dassanaṃ visuddhaṃ. Taṃ ñātaṭṭhena ñāṇaṃ, pajānanaṭṭhena
paññā. Tena vuccati—  “sabbadhammānaṃ ekasaṅgahatānānattekattapaṭivedhe paññā
dassanavisuddhiñāṇaṃ”.</p>
<p class="endsutta">
<a class="ms" id="p_26Ps_603"></a>
<a class="sc" id="603"></a>
Dassanavisuddhiñāṇaniddeso cattālīsamo.</p>
<h4>1.1.41 Khantiñāṇaniddesa</h4>
<p>
<a class="ms" id="p_26Ps_604"></a><a class="msdiv" id="msdiv92"></a>
<a class="sc" id="604"></a>Kathaṃ viditattā paññā khantiñāṇaṃ? Rūpaṃ aniccato
viditaṃ, rūpaṃ dukkhato viditaṃ, rūpaṃ anattato viditaṃ. Yaṃ yaṃ viditaṃ taṃ
taṃ khamatīti—  viditattā paññā khantiñāṇaṃ. Vedanā…pe…  saññā…  saṅkhārā…
viññāṇaṃ…  cakkhu…pe…  jarāmaraṇaṃ aniccato viditaṃ, jarāmaraṇaṃ dukkhato
viditaṃ, jarāmaraṇaṃ anattato viditaṃ. Yaṃ yaṃ viditaṃ taṃ taṃ khamatīti—
viditattā paññā khantiñāṇaṃ. Taṃ ñātaṭṭhena ñāṇaṃ, pajānanaṭṭhena paññā. Tena
vuccati—  “viditattā paññā khantiñāṇaṃ”.</p>
<p class="endsutta">
<a class="ms" id="p_26Ps_605"></a>
<a class="sc" id="605"></a>
Khantiñāṇaniddeso ekacattālīsamo.</p>
<h4>1.1.42 Pariyogāhaṇañāṇaniddesa</h4>
<p>
<a class="ms" id="p_26Ps_606"></a><a class="msdiv" id="msdiv93"></a>
<a class="sc" id="606"></a>Kathaṃ phuṭṭhattā paññā pariyogāhaṇe ñāṇaṃ? Rūpaṃ
aniccato phusati, rūpaṃ dukkhato phusati, rūpaṃ anattato phusati. Yaṃ yaṃ
phusati taṃ taṃ pariyogahatīti—  phuṭṭhattā paññā pariyogāhaṇe ñāṇaṃ.
Vedanaṃ…pe…  saññaṃ…  saṅkhāre…  viññāṇaṃ…  cakkhuṃ…pe…  jarāmaraṇaṃ aniccato
phusati, dukkhato phusati, anattato phusati. Yaṃ yaṃ phusati taṃ taṃ
pariyogahatīti—  phuṭṭhattā paññā pariyogāhaṇe ñāṇaṃ. Taṃ ñātaṭṭhena ñāṇaṃ,
pajānanaṭṭhena paññā. Tena vuccati—  “phuṭṭhattā paññā pariyogāhaṇe ñāṇaṃ”.
</p>
<p class="endsutta">
<a class="ms" id="p_26Ps_607"></a>
<a class="sc" id="607"></a>
Pariyogāhaṇañāṇaniddeso dvecattālīsamo.</p>
<h4>1.1.43 Padesavihārañāṇaniddesa</h4>
<p>
<a class="ms" id="p_26Ps_608"></a><a class="msdiv" id="msdiv94"></a>
<a class="sc" id="608"></a>Kathaṃ samodahane paññā padesavihāre ñāṇaṃ?
Micchādiṭṭhipaccayāpi vedayitaṃ, micchādiṭṭhivūpasamapaccayāpi vedayitaṃ.
Sammādiṭṭhipaccayāpi vedayitaṃ, sammādiṭṭhivūpasamapaccayāpi vedayitaṃ.
Micchāsaṅkappapaccayāpi vedayitaṃ, micchāsaṅkappavūpasamapaccayāpi vedayitaṃ.
Sammāsaṅkappapaccayāpi vedayitaṃ, sammāsaṅkappavūpasamapaccayāpi vedayitaṃ…pe…
micchāvimuttipaccayāpi vedayitaṃ, micchāvimuttivūpasamapaccayāpi vedayitaṃ.
Sammāvimuttipaccayāpi vedayitaṃ, sammāvimuttivūpasamapaccayāpi vedayitaṃ.
Chandapaccayāpi vedayitaṃ, chandavūpasamapaccayāpi vedayitaṃ. Vitakkapaccayāpi
vedayitaṃ, vitakkavūpasamapaccayāpi vedayitaṃ. Saññāpaccayāpi vedayitaṃ,
saññāvūpasamapaccayāpi vedayitaṃ.</p>
<p>
<a class="ms" id="p_26Ps_609"></a><a class="sc" id="609"></a>Chando ca
avūpasanto hoti, vitakko ca avūpasanto hoti, saññā ca avūpasantā hoti,
tappaccayāpi vedayitaṃ. Chando ca vūpasanto hoti, vitakko ca avūpasanto hoti,
saññā ca avūpasantā hoti, tappaccayāpi vedayitaṃ. Chando ca vūpasanto hoti,
vitakko ca vūpasanto hoti, saññā ca avūpasantā hoti, tappaccayāpi vedayitaṃ.
Chando ca vūpasanto hoti, vitakko ca vūpasanto hoti, saññā ca vūpasantā hoti,
tappaccayāpi vedayitaṃ. Appattassa pattiyā atthi āyavaṃ, tasmimpi ṭhāne
anuppatte tappaccayāpi vedayitaṃ. Taṃ ñātaṭṭhena ñāṇaṃ, pajānanaṭṭhena paññā.
Tena vuccati—  “samodahane paññā padesavihāre ñāṇaṃ”.</p>
<p class="endsutta">
<a class="ms" id="p_26Ps_610"></a>
<a class="sc" id="610"></a>
Padesavihārañāṇaniddeso tecattālīsamo.</p>
<h2>1.1.44--49 Chavivaṭṭañāṇaniddesa</h2>
<p>
<a class="ms" id="p_26Ps_611"></a><a class="msdiv" id="msdiv95"></a>
<a class="sc" id="611"></a>Kathaṃ adhipatattā paññā
<strong>saññāvivaṭṭe ñāṇaṃ</strong>? Nekkhammādhipatattā paññā kāmacchandato
saññāya vivaṭṭatīti—  adhipatattā paññā saññāvivaṭṭe ñāṇaṃ. Abyāpādādhipatattā
paññā byāpādato saññāya vivaṭṭatīti—  adhipatattā paññā saññāvivaṭṭe ñāṇaṃ.
Ālokasaññādhipatattā paññā thinamiddhato saññāya vivaṭṭatīti—  adhipatattā
paññā saññāvivaṭṭe ñāṇaṃ. Avikkhepādhipatattā paññā uddhaccato saññāya
vivaṭṭatīti—  adhipatattā paññā saññāvivaṭṭe ñāṇaṃ. Dhammavavatthānādhipatattā
paññā vicikicchāya saññāya vivaṭṭatīti—  adhipatattā paññā saññāvivaṭṭe ñāṇaṃ.
Ñāṇādhipatattā paññā avijjāya saññāya vivaṭṭatīti—  adhipatattā paññā
saññāvivaṭṭe ñāṇaṃ. Pāmojjādhipatattā paññā aratiyā saññāya vivaṭṭatīti—
adhipatattā paññā saññāvivaṭṭe ñāṇaṃ. Paṭhamajjhānādhipatattā paññā nīvaraṇehi
saññāya vivaṭṭatīti—  adhipatattā paññā saññāvivaṭṭe ñāṇaṃ…pe…
arahattamaggādhipatattā paññā sabbakilesehi saññāya vivaṭṭatīti—  adhipatattā
paññā saññāvivaṭṭe ñāṇaṃ. Taṃ ñātaṭṭhena ñāṇaṃ, pajānanaṭṭhena paññā. Tena
vuccati—  “adhipatattā paññā saññāvivaṭṭe ñāṇaṃ”. (1)</p>
<p>
<a class="ms" id="p_26Ps_612"></a><a class="msdiv" id="msdiv96"></a>
<a class="sc" id="612"></a>Kathaṃ nānatte paññā
<strong>cetovivaṭṭe ñāṇaṃ</strong>? Kāmacchando nānattaṃ, nekkhammaṃ ekattaṃ.
Nekkhammekattaṃ cetayato kāmacchandato cittaṃ vivaṭṭatīti—  nānatte paññā
cetovivaṭṭe ñāṇaṃ. Byāpādo nānattaṃ, abyāpādo ekattaṃ. Abyāpādekattaṃ cetayato
byāpādato cittaṃ vivaṭṭatīti—  nānatte paññā cetovivaṭṭe ñāṇaṃ. Thinamiddhaṃ
nānattaṃ, ālokasaññā ekattaṃ. Ālokasaññekattaṃ cetayato thinamiddhato cittaṃ
vivaṭṭatīti—  nānatte paññā cetovivaṭṭe ñāṇaṃ…pe…  sabbakilesā nānattaṃ,
arahattamaggo ekattaṃ. Arahattamaggekattaṃ cetayato sabbakilesehi cittaṃ
vivaṭṭatīti—  nānatte paññā cetovivaṭṭe ñāṇaṃ. Taṃ ñātaṭṭhena ñāṇaṃ,
pajānanaṭṭhena paññā. Tena vuccati—  “nānatte paññā cetovivaṭṭe ñāṇaṃ”. (2)
</p>
<p>
<a class="ms" id="p_26Ps_613"></a><a class="msdiv" id="msdiv97"></a>
<a class="sc" id="613"></a>Kathaṃ adhiṭṭhāne paññā
<strong>cittavivaṭṭe ñāṇaṃ</strong>? Kāmacchandaṃ pajahanto nekkhammavasena
cittaṃ adhiṭṭhātīti—  adhiṭṭhāne paññā cittavivaṭṭe ñāṇaṃ. Byāpādaṃ pajahanto
abyāpādavasena cittaṃ adhiṭṭhātīti—  adhiṭṭhāne paññā cittavivaṭṭe ñāṇaṃ.
Thinamiddhaṃ pajahanto ālokasaññāvasena cittaṃ adhiṭṭhātīti—  adhiṭṭhāne paññā
cittavivaṭṭe ñāṇaṃ…pe…  sabbakilese pajahanto arahattamaggavasena cittaṃ
adhiṭṭhātīti—  adhiṭṭhāne paññā cittavivaṭṭe ñāṇaṃ. Taṃ ñātaṭṭhena ñāṇaṃ,
pajānanaṭṭhena paññā. Tena vuccati—  “adhiṭṭhāne paññā cittavivaṭṭe ñāṇaṃ”. (3)
</p>
<p>
<a class="ms" id="p_26Ps_614"></a><a class="msdiv" id="msdiv98"></a>
<a class="sc" id="614"></a>Kathaṃ suññate paññā
<strong>ñāṇavivaṭṭe ñāṇaṃ</strong>? “Cakkhu suññaṃ attena vā attaniyena vā
niccena vā dhuvena vā sassatena vā avipariṇāmadhammena vā”ti yathābhūtaṃ jānato
passato cakkhābhinivesato ñāṇaṃ vivaṭṭatīti—  suññate paññā ñāṇavivaṭṭe ñāṇaṃ.
“Sotaṃ suññaṃ…pe…  ghānaṃ suññaṃ…  jivhā suññā…  kāyo suñño…  mano suñño
attena vā attaniyena vā niccena vā dhuvena vā sassatena vā avipariṇāmadhammena
vā”ti yathābhūtaṃ jānato passato manābhinivesato ñāṇaṃ vivaṭṭatīti—  suññate
paññā ñāṇavivaṭṭe ñāṇaṃ. Taṃ ñātaṭṭhena ñāṇaṃ, pajānanaṭṭhena paññā. Tena
vuccati—  “suññate paññā ñāṇavivaṭṭe ñāṇaṃ”. (4)</p>
<p>
<a class="ms" id="p_26Ps_615"></a><a class="msdiv" id="msdiv99"></a>
<a class="sc" id="615"></a>Kathaṃ vosagge paññā
<strong>vimokkhavivaṭṭe ñāṇaṃ</strong>? Nekkhammena kāmacchandaṃ vosajjatīti—
vosagge paññā vimokkhavivaṭṭe ñāṇaṃ. Abyāpādena byāpādaṃ vosajjatīti—  vosagge
paññā vimokkhavivaṭṭe ñāṇaṃ. Ālokasaññāya thinamiddhaṃ vosajjatīti—  vosagge
paññā vimokkhavivaṭṭe ñāṇaṃ. Avikkhepena uddhaccaṃ vosajjatīti—  vosagge paññā
vimokkhavivaṭṭe ñāṇaṃ. Dhammavavatthānena vicikicchaṃ vosajjatīti—  vosagge
paññā vimokkhavivaṭṭe ñāṇaṃ…pe…  arahattamaggena sabbakilese vosajjatīti—
vosagge paññā vimokkhavivaṭṭe ñāṇaṃ. Taṃ ñātaṭṭhena ñāṇaṃ, pajānanaṭṭhena
paññā. Tena vuccati—  “vosagge paññā vimokkhavivaṭṭe ñāṇaṃ”. (5)</p>
<p>
<a class="ms" id="p_26Ps_616"></a><a class="msdiv" id="msdiv100"></a>
<a class="sc" id="616"></a>Kathaṃ tathaṭṭhe paññā
<strong>saccavivaṭṭe ñāṇaṃ</strong>? Dukkhassa pīḷanaṭṭhaṃ saṅkhataṭṭhaṃ
santāpaṭṭhaṃ vipariṇāmaṭṭhaṃ parijānanto vivaṭṭatīti—  tathaṭṭhe paññā
saccavivaṭṭe ñāṇaṃ. Samudayassa āyūhanaṭṭhaṃ nidānaṭṭhaṃ saññogaṭṭhaṃ
palibodhaṭṭhaṃ pajahanto vivaṭṭatīti—  tathaṭṭhe paññā saccavivaṭṭe ñāṇaṃ.
Nirodhassa nissaraṇaṭṭhaṃ vivekaṭṭhaṃ asaṅkhataṭṭhaṃ amataṭṭhaṃ sacchikaronto
vivaṭṭatīti—  tathaṭṭhe paññā saccavivaṭṭe ñāṇaṃ. Maggassa niyyānaṭṭhaṃ
hetuṭṭhaṃ dassanaṭṭhaṃ ādhipateyyaṭṭhaṃ bhāvento vivaṭṭatīti—  tathaṭṭhe paññā
saccavivaṭṭe ñāṇaṃ.</p>
<p>
<a class="ms" id="p_26Ps_617"></a><a class="sc" id="617"></a><strong>Saññāvivaṭṭo,
cetovivaṭṭo, cittavivaṭṭo, ñāṇavivaṭṭo, vimokkhavivaṭṭo, saccavivaṭṭo.</strong>
Sañjānanto vivaṭṭatīti—  saññāvivaṭṭo. Cetayanto vivaṭṭatīti—  cetovivaṭṭo.
Vijānanto vivaṭṭatīti—  cittavivaṭṭo. Ñāṇaṃ karonto vivaṭṭatīti—  ñāṇavivaṭṭo.
Vosajjanto vivaṭṭatīti—  vimokkhavivaṭṭo. Tathaṭṭhe vivaṭṭatīti—  saccavivaṭṭo.
</p>
<p>
<a class="ms" id="p_26Ps_618"></a><a class="sc" id="618"></a>Yattha
saññāvivaṭṭo, tattha cetovivaṭṭo. Yattha cetovivaṭṭo, tattha saññāvivaṭṭo.
Yattha saññāvivaṭṭo cetovivaṭṭo tattha cittavivaṭṭo. Yattha cittavivaṭṭo,
tattha saññāvivaṭṭo cetovivaṭṭo. Yattha saññāvivaṭṭo cetovivaṭṭo cittavivaṭṭo,
tattha ñāṇavivaṭṭo. Yattha ñāṇavivaṭṭo, tattha saññāvivaṭṭo cetovivaṭṭo
cittavivaṭṭo. Yattha saññāvivaṭṭo cetovivaṭṭo cittavivaṭṭo ñāṇavivaṭṭo, tattha
vimokkhavivaṭṭo. Yattha vimokkhavivaṭṭo, tattha saññāvivaṭṭo cetovivaṭṭo
cittavivaṭṭo ñāṇavivaṭṭo. Yattha saññāvivaṭṭo cetovivaṭṭo cittavivaṭṭo
ñāṇavivaṭṭo vimokkhavivaṭṭo, tattha saccavivaṭṭo. Yattha saccavivaṭṭo, tattha
saññāvivaṭṭo cetovivaṭṭo cittavivaṭṭo ñāṇavivaṭṭo vimokkhavivaṭṭo. Taṃ
ñātaṭṭhena ñāṇaṃ, pajānanaṭṭhena paññā. Tena vuccati—  “tathaṭṭhe paññā
saccavivaṭṭe ñāṇaṃ”. (6)</p>
<p class="endsutta">
<a class="ms" id="p_26Ps_619"></a>
<a class="sc" id="619"></a>
Chavivaṭṭañāṇaniddeso navacattālīsamo.</p>
<h4>1.1.50 Iddhividhañāṇaniddesa</h4>
<p>
<a class="ms" id="p_26Ps_620"></a><a class="msdiv" id="msdiv101"></a>
<a class="sc" id="620"></a>Kathaṃ kāyampi cittampi ekavavatthānatā
sukhasaññañca lahusaññañca adhiṭṭhānavasena ijjhanaṭṭhe paññā iddhividhe ñāṇaṃ?
Idha bhikkhu chandasamādhipadhānasaṅkhārasamannāgataṃ iddhipādaṃ bhāveti,
vīriyasamādhipadhānasaṅkhārasamannāgataṃ iddhipādaṃ bhāveti,
cittasamādhipadhānasaṅkhārasamannāgataṃ iddhipādaṃ bhāveti,
vīmaṃsāsamādhipadhānasaṅkhārasamannāgataṃ iddhipādaṃ bhāveti. So imesu catūsu
iddhipādesu cittaṃ paribhāveti paridameti, muduṃ karoti kammaniyaṃ. So imesu
catūsu iddhipādesu cittaṃ paribhāvetvā paridametvā muduṃ karitvā kammaniyaṃ
kāyampi citte samodahati, cittampi kāye samodahati, kāyavasena cittaṃ
pariṇāmeti, cittavasena kāyaṃ pariṇāmeti, kāyavasena cittaṃ adhiṭṭhāti,
cittavasena kāyaṃ adhiṭṭhāti; kāyavasena cittaṃ pariṇāmetvā cittavasena kāyaṃ
pariṇāmetvā kāyavasena cittaṃ adhiṭṭhahitvā cittavasena kāyaṃ adhiṭṭhahitvā
sukhasaññañca lahusaññañca kāye okkamitvā viharati. So tathābhāvitena cittena
parisuddhena pariyodātena iddhividhañāṇāya cittaṃ abhinīharati abhininnāmeti.
So anekavihitaṃ iddhividhaṃ paccanubhoti.</p>
<p>
<a class="ms" id="p_26Ps_621"></a><a class="msdiv" id="msdiv102"></a>
<a class="sc" id="621"></a>Ekopi hutvā bahudhā hoti, bahudhāpi hutvā eko hoti;
āvibhāvaṃ tirobhāvaṃ; tirokuṭṭaṃ tiropākāraṃ tiropabbataṃ asajjamāno gacchati,
seyyathāpi ākāse; pathaviyāpi ummujjanimujjaṃ karoti, seyyathāpi udake; udakepi
abhijjamāne gacchati, seyyathāpi pathaviyaṃ; ākāsepi pallaṅkena kamati,
seyyathāpi pakkhī sakuṇo; imepi candimasūriye evaṃmahiddhike evaṃmahānubhāve
pāṇinā parāmasati parimajjati; yāva brahmalokāpi kāyena vasaṃ vatteti. Taṃ
ñātaṭṭhena ñāṇaṃ, pajānanaṭṭhena paññā. Tena vuccati—  “kāyampi cittampi
ekavavatthānatā sukhasaññañca lahusaññañca adhiṭṭhānavasena ijjhanaṭṭhe paññā
iddhividhe ñāṇaṃ”.</p>
<p class="endsutta">
<a class="ms" id="p_26Ps_622"></a>
<a class="sc" id="622"></a>
Iddhividhañāṇaniddeso paññāsamo.</p>
<h4>1.1.51 Sotadhātuvisuddhiñāṇaniddesa</h4>
<p>
<a class="ms" id="p_26Ps_623"></a><a class="msdiv" id="msdiv103"></a>
<a class="sc" id="623"></a>Kathaṃ vitakkavipphāravasena
nānattekattasaddanimittānaṃ pariyogāhaṇe paññā sotadhātuvisuddhiñāṇaṃ? Idha
bhikkhu chandasamādhi…pe…  vīriyasamādhi…  cittasamādhi…
vīmaṃsāsamādhipadhānasaṅkhārasamannāgataṃ iddhipādaṃ bhāveti. So imesu catūsu
iddhipādesu cittaṃ paribhāveti paridameti, muduṃ karoti kammaniyaṃ. So imesu
catūsu iddhipādesu cittaṃ paribhāvetvā paridametvā, muduṃ karitvā kammaniyaṃ
dūrepi saddānaṃ saddanimittaṃ manasi karoti, santikepi saddānaṃ saddanimittaṃ
manasi karoti, oḷārikānampi saddānaṃ saddanimittaṃ manasi karoti, sukhumānampi
saddānaṃ saddanimittaṃ manasi karoti, saṇhasaṇhānampi saddānaṃ saddanimittaṃ
manasi karoti, puratthimāyapi disāya saddānaṃ saddanimittaṃ manasi karoti,
pacchimāyapi disāya saddānaṃ saddanimittaṃ manasi karoti, uttarāyapi disāya
saddānaṃ saddanimittaṃ manasi karoti, dakkhiṇāyapi disāya saddānaṃ
saddanimittaṃ manasi karoti, puratthimāyapi anudisāya saddānaṃ saddanimittaṃ
manasi karoti, pacchimāyapi anudisāya saddānaṃ saddanimittaṃ manasi karoti,
uttarāyapi anudisāya saddānaṃ saddanimittaṃ manasi karoti, dakkhiṇāyapi
anudisāya saddānaṃ saddanimittaṃ manasi karoti, heṭṭhimāyapi disāya saddānaṃ
saddanimittaṃ manasi karoti, uparimāyapi disāya saddānaṃ saddanimittaṃ manasi
karoti. So tathābhāvitena cittena parisuddhena pariyodātena
sotadhātuvisuddhiñāṇāya cittaṃ abhinīharati abhininnāmeti. So dibbāya
sotadhātuyā visuddhāya atikkantamānusikāya ubho sadde suṇāti—  dibbe ca mānuse
ca ye dūre santike ca. Taṃ ñātaṭṭhena ñāṇaṃ, pajānanaṭṭhena paññā. Tena
vuccati—  “vitakkavipphāravasena nānattekattasaddanimittānaṃ pariyogāhaṇe paññā
sotadhātuvisuddhiñāṇaṃ”.</p>
<p class="endsutta">
<a class="ms" id="p_26Ps_624"></a>
<a class="sc" id="624"></a>
Sotadhātuvisuddhiñāṇaniddeso ekapaññāsamo.</p>
<h4>1.1.52 Cetopariyañāṇaniddesa</h4>
<p>
<a class="ms" id="p_26Ps_625"></a><a class="msdiv" id="msdiv104"></a>
<a class="sc" id="625"></a>Kathaṃ tiṇṇaṃ cittānaṃ vipphārattā indriyānaṃ
pasādavasena nānattekattaviññāṇacariyāpariyogāhaṇe paññā cetopariyañāṇaṃ? Idha
bhikkhu chandasamādhipadhānasaṅkhārasamannāgataṃ iddhipādaṃ bhāveti,
vīriyasamādhi…pe…  cittasamādhi…pe…  vīmaṃsāsamādhipadhānasaṅkhārasamannāgataṃ
iddhipādaṃ bhāveti. So imesu catūsu iddhipādesu cittaṃ paribhāveti paridameti,
muduṃ karoti kammaniyaṃ. So imesu catūsu iddhipādesu cittaṃ paribhāvetvā
paridametvā, muduṃ karitvā kammaniyaṃ evaṃ pajānāti—  “idaṃ rūpaṃ
somanassindriyasamuṭṭhitaṃ, idaṃ rūpaṃ domanassindriyasamuṭṭhitaṃ, idaṃ rūpaṃ
upekkhindriyasamuṭṭhitan”ti. So tathābhāvitena cittena parisuddhena
pariyodātena cetopariyañāṇāya cittaṃ abhinīharati abhininnāmeti. So
parasattānaṃ parapuggalānaṃ cetasā ceto paricca pajānāti—  sarāgaṃ vā cittaṃ
“sarāgaṃ cittan”ti pajānāti, vītarāgaṃ vā cittaṃ “vītarāgaṃ cittan”ti pajānāti,
sadosaṃ vā cittaṃ…pe…  vītadosaṃ vā cittaṃ…  samohaṃ vā cittaṃ…  vītamohaṃ vā
cittaṃ…  saṃkhittaṃ vā cittaṃ…  vikkhittaṃ vā cittaṃ…  mahaggataṃ vā cittaṃ…
amahaggataṃ vā cittaṃ…  sauttaraṃ vā cittaṃ…  anuttaraṃ vā cittaṃ…  samāhitaṃ
vā cittaṃ…  asamāhitaṃ vā cittaṃ…  vimuttaṃ vā cittaṃ…  avimuttaṃ vā cittaṃ
“avimuttaṃ cittan”ti pajānāti. Taṃ ñātaṭṭhena ñāṇaṃ, pajānanaṭṭhena paññā. Tena
vuccati—  “tiṇṇaṃ cittānaṃ vipphārattā indriyānaṃ pasādavasena
nānattekattaviññāṇacariyāpariyogāhaṇe paññā cetopariyañāṇaṃ”.</p>
<p class="endsutta">
<a class="ms" id="p_26Ps_626"></a>
<a class="sc" id="626"></a>
Cetopariyañāṇaniddeso dvepaññāsamo.</p>
<h4>1.1.53 Pubbenivāsānussatiñāṇaniddesa</h4>
<p>
<a class="ms" id="p_26Ps_627"></a><a class="msdiv" id="msdiv105"></a>
<a class="sc" id="627"></a>Kathaṃ paccayapavattānaṃ dhammānaṃ
nānattekattakammavipphāravasena pariyogāhaṇe paññā pubbenivāsānussatiñāṇaṃ?
Idha bhikkhu chandasamādhi…pe…  muduṃ karitvā kammaniyaṃ evaṃ pajānāti—
“imasmiṃ sati idaṃ hoti, imassuppādā idaṃ uppajjati, yadidaṃ—  avijjāpaccayā
saṅkhārā, saṅkhārapaccayā viññāṇaṃ, viññāṇapaccayā nāmarūpaṃ, nāmarūpapaccayā
saḷāyatanaṃ, saḷāyatanapaccayā phasso, phassapaccayā vedanā, vedanāpaccayā
taṇhā, taṇhāpaccayā upādānaṃ, upādānapaccayā bhavo, bhavapaccayā jāti,
jātipaccayā jarāmaraṇaṃ sokaparidevadukkhadomanassupāyāsā sambhavanti;
evametassa kevalassa dukkhakkhandhassa samudayo hoti”.</p>
<p>
<a class="ms" id="p_26Ps_628"></a><a class="sc" id="628"></a>So tathābhāvitena
cittena parisuddhena pariyodātena pubbenivāsānussatiñāṇāya cittaṃ abhinīharati
abhininnāmeti. So anekavihitaṃ pubbenivāsaṃ anussarati, seyyathidaṃ—  ekampi
jātiṃ dvepi jātiyo tissopi jātiyo catassopi jātiyo pañcapi jātiyo dasapi jātiyo
vīsampi jātiyo tiṃsampi jātiyo cattālīsampi jātiyo paññāsampi jātiyo,
jātisatampi jātisahassampi jātisatasahassampi, anekepi saṃvaṭṭakappe anekepi
vivaṭṭakappe anekepi saṃvaṭṭavivaṭṭakappe—  “amutrāsiṃ evaṃnāmo evaṃgotto
evaṃvaṇṇo evamāhāro evaṃsukhadukkhappaṭisaṃvedī evamāyupariyanto, so tato cuto
amutra udapādiṃ; tatrāpāsiṃ evaṃnāmo evaṃgotto evaṃvaṇṇo evamāhāro
evaṃsukhadukkhappaṭisaṃvedī evamāyupariyanto, so tato cuto idhūpapanno”ti. Iti
sākāraṃ sauddesaṃ anekavihitaṃ pubbenivāsaṃ anussarati. Taṃ ñātaṭṭhena ñāṇaṃ,
pajānanaṭṭhena paññā. Tena vuccati—  “paccayapavattānaṃ dhammānaṃ
nānattekattakammavipphāravasena pariyogāhaṇe paññā pubbenivāsānussatiñāṇaṃ”.
</p>
<p class="endsutta">
<a class="ms" id="p_26Ps_629"></a>
<a class="sc" id="629"></a>
Pubbenivāsānussatiñāṇaniddeso tepaññāsamo.</p>
<h4>1.1.54 Dibbacakkhuñāṇaniddesa</h4>
<p>
<a class="ms" id="p_26Ps_630"></a><a class="msdiv" id="msdiv106"></a>
<a class="sc" id="630"></a>Kathaṃ obhāsavasena nānattekattarūpanimittānaṃ
dassanaṭṭhe paññā dibbacakkhuñāṇaṃ? Idha bhikkhu
chandasamādhipadhānasaṅkhārasamannāgataṃ iddhipādaṃ bhāveti, vīriyasamādhi…pe…
cittasamādhi…pe…  vīmaṃsāsamādhipadhānasaṅkhārasamannāgataṃ iddhipādaṃ
bhāveti. So imesu catūsu iddhipādesu cittaṃ paribhāveti paridameti, muduṃ
karoti kammaniyaṃ. So imesu catūsu iddhipādesu cittaṃ paribhāvetvā paridametvā,
muduṃ karitvā kammaniyaṃ ālokasaññaṃ manasi karoti, divāsaññaṃ adhiṭṭhāti—
“yathā divā tathā rattiṃ, yathā rattiṃ tathā divā”. Iti vivaṭena cetasā
apariyonaddhena sappabhāsaṃ cittaṃ bhāveti. So tathābhāvitena cittena
parisuddhena pariyodātena sattānaṃ cutūpapātañāṇāya cittaṃ abhinīharati
abhininnāmeti. So dibbena cakkhunā visuddhena atikkantamānusakena, satte
passati cavamāne upapajjamāne hīne paṇīte suvaṇṇe dubbaṇṇe sugate duggate
yathākammūpage satte pajānāti—  “ime vata bhonto sattā kāyaduccaritena
samannāgatā, vacīduccaritena samannāgatā, manoduccaritena samannāgatā, ariyānaṃ
upavādakā, micchādiṭṭhikā, micchādiṭṭhikammasamādānā; te kāyassa bhedā paraṃ
maraṇā apāyaṃ duggatiṃ vinipātaṃ nirayaṃ upapannā. Ime vā pana bhonto sattā
kāyasucaritena samannāgatā, vacīsucaritena samannāgatā, manosucaritena
samannāgatā ariyānaṃ anupavādakā, sammādiṭṭhikā sammādiṭṭhikammasamādānā; te
kāyassa bhedā paraṃ maraṇā sugatiṃ saggaṃ lokaṃ upapannā”ti. Iti dibbena
cakkhunā visuddhena atikkantamānusakena satte passati cavamāne upapajjamāne
hīne paṇīte suvaṇṇe dubbaṇṇe, sugate duggate yathākammūpage satte pajānāti. Taṃ
ñātaṭṭhena ñāṇaṃ, pajānanaṭṭhena paññā. Tena vuccati—  “obhāsavasena
nānattekattarūpanimittānaṃ dassanaṭṭhe paññā dibbacakkhuñāṇaṃ”.</p>
<p class="endsutta">
<a class="ms" id="p_26Ps_631"></a>
<a class="sc" id="631"></a>
Dibbacakkhuñāṇaniddeso catupaññāsamo.</p>
<h4>1.1.55 Āsavakkhayañāṇaniddesa</h4>
<p>
<a class="ms" id="p_26Ps_632"></a><a class="msdiv" id="msdiv107"></a>
<a class="sc" id="632"></a>Kathaṃ catusaṭṭhiyā ākārehi tiṇṇannaṃ indriyānaṃ
vasibhāvatā paññā āsavānaṃ khaye ñāṇaṃ? Katamesaṃ tiṇṇannaṃ indriyānaṃ?
Anaññātaññassāmītindriyassa aññindriyassa aññātāvindriyassa.</p>
<p>
<a class="ms" id="p_26Ps_633"></a><a class="sc" id="633"></a>Anaññātaññassāmītindriyaṃ
kati ṭhānāni gacchati, aññindriyaṃ kati ṭhānāni gacchati, aññātāvindriyaṃ kati
ṭhānāni gacchati? Anaññātaññassāmītindriyaṃ ekaṃ ṭhānaṃ gacchati—
sotāpattimaggaṃ. Aññindriyaṃ cha ṭhānāni gacchati—  sotāpattiphalaṃ,
sakadāgāmimaggaṃ, sakadāgāmiphalaṃ, anāgāmimaggaṃ, anāgāmiphalaṃ,
arahattamaggaṃ. Aññātāvindriyaṃ ekaṃ ṭhānaṃ gacchati—  arahattaphalaṃ.</p>
<p>
<a class="ms" id="p_26Ps_634"></a><a class="sc" id="634"></a>Sotāpattimaggakkhaṇe
anaññātaññassāmītindriyassa saddhindriyaṃ adhimokkhaparivāraṃ hoti,
vīriyindriyaṃ paggahaparivāraṃ hoti, satindriyaṃ upaṭṭhānaparivāraṃ hoti,
samādhindriyaṃ avikkhepaparivāraṃ hoti, paññindriyaṃ dassanaparivāraṃ hoti,
manindriyaṃ vijānanaparivāraṃ hoti, somanassindriyaṃ abhisandanaparivāraṃ hoti,
jīvitindriyaṃ pavattasantatādhipateyyaparivāraṃ hoti. Sotāpattimaggakkhaṇe
jātā dhammā ṭhapetvā cittasamuṭṭhānaṃ rūpaṃ sabbeva kusalā honti, sabbeva
anāsavā honti, sabbeva niyyānikā honti, sabbeva apacayagāmino honti, sabbeva
lokuttarā honti, sabbeva nibbānārammaṇā honti. Sotāpattimaggakkhaṇe
anaññātaññassāmītindriyassa imāni aṭṭhindriyāni sahajātaparivārā honti,
aññamaññaparivārā honti, nissayaparivārā honti, sampayuttaparivārā honti,
sahagatā honti, sahajātā honti, saṃsaṭṭhā honti, sampayuttā honti. Teva tassa
ākārā ceva honti parivārā ca.</p>
<p>
<a class="ms" id="p_26Ps_635"></a><a class="sc" id="635"></a>Sotāpattiphalakkhaṇe
aññindriyassa saddhindriyaṃ adhimokkhaparivāraṃ hoti, vīriyindriyaṃ
paggahaparivāraṃ hoti, satindriyaṃ upaṭṭhānaparivāraṃ hoti, samādhindriyaṃ
avikkhepaparivāraṃ hoti, paññindriyaṃ dassanaparivāraṃ hoti, manindriyaṃ
vijānanaparivāraṃ hoti, somanassindriyaṃ abhisandanaparivāraṃ hoti,
jīvitindriyaṃ pavattasantatādhipateyyaparivāraṃ hoti. Sotāpattiphalakkhaṇe jātā
dhammā sabbeva abyākatā honti, ṭhapetvā cittasamuṭṭhānaṃ rūpaṃ sabbeva anāsavā
honti, sabbeva lokuttarā honti, sabbeva nibbānārammaṇā honti.
Sotāpattiphalakkhaṇe aññindriyassa imāni aṭṭhindriyāni sahajātaparivārā honti,
aññamaññaparivārā honti, nissayaparivārā honti, sampayuttaparivārā honti,
sahagatā honti, sahajātā honti, saṃsaṭṭhā honti, sampayuttā honti. Teva tassa
ākārā ceva honti parivārā ca.</p>
<p>
<a class="ms" id="p_26Ps_636"></a><a class="sc" id="636"></a>Sakadāgāmimaggakkhaṇe…pe…
sakadāgāmiphalakkhaṇe…pe…  anāgāmimaggakkhaṇe…pe…  anāgāmiphalakkhaṇe…pe…
arahattamaggakkhaṇe aññindriyassa saddhindriyaṃ adhimokkhaparivāraṃ hoti…pe…
jīvitindriyaṃ pavattasantatādhipateyyaparivāraṃ hoti. Arahattamaggakkhaṇe jātā
dhammā ṭhapetvā cittasamuṭṭhānaṃ rūpaṃ sabbeva kusalā honti, sabbeva anāsavā
honti, sabbeva niyyānikā honti, sabbeva apacayagāmino honti, sabbeva lokuttarā
honti, sabbeva nibbānārammaṇā honti. Arahattamaggakkhaṇe aññindriyassa imāni
aṭṭhindriyāni sahajātaparivārā honti, aññamaññaparivārā honti, nissayaparivārā
honti, sampayuttaparivārā honti, sahagatā honti, sahajātā honti, saṃsaṭṭhā
honti, sampayuttā honti. Teva tassa ākārā ceva honti parivārā ca.</p>
<p>
<a class="ms" id="p_26Ps_637"></a><a class="sc" id="637"></a>Arahattaphalakkhaṇe
aññātāvindriyassa saddhindriyaṃ adhimokkhaparivāraṃ hoti, vīriyindriyaṃ
paggahaparivāraṃ hoti, satindriyaṃ upaṭṭhānaparivāraṃ hoti, samādhindriyaṃ
avikkhepaparivāraṃ hoti, paññindriyaṃ dassanaparivāraṃ hoti, manindriyaṃ
vijānanaparivāraṃ hoti, somanassindriyaṃ abhisandanaparivāraṃ hoti,
jīvitindriyaṃ pavattasantatādhipateyyaparivāraṃ hoti. Arahattaphalakkhaṇe jātā
dhammā sabbeva abyākatā honti, ṭhapetvā cittasamuṭṭhānaṃ rūpaṃ sabbeva anāsavā
honti, sabbeva lokuttarā honti, sabbeva nibbānārammaṇā honti.
Arahattaphalakkhaṇe aññātāvindriyassa imāni aṭṭhindriyāni sahajātaparivārā
honti, aññamaññaparivārā honti, nissayaparivārā honti, sampayuttaparivārā
honti, sahagatā honti, sahajātā honti, saṃsaṭṭhā honti, sampayuttā honti. Teva
tassa ākārā ceva honti parivārā ca. Iti imāni aṭṭhaṭṭhakāni catusaṭṭhi honti.
</p>
<p>
<a class="ms" id="p_26Ps_638"></a><a class="sc" id="638"></a><strong>Āsavā</strong>ti
katame te āsavā? Kāmāsavo, bhavāsavo, diṭṭhāsavo, avijjāsavo. Katthete āsavā
khīyanti? Sotāpattimaggena anavaseso diṭṭhāsavo khīyati, apāyagamanīyo kāmāsavo
khīyati, apāyagamanīyo bhavāsavo khīyati, apāyagamanīyo avijjāsavo khīyati.
Etthete āsavā khīyanti. Sakadāgāmimaggena oḷāriko kāmāsavo khīyati, tadekaṭṭho
bhavāsavo khīyati, tadekaṭṭho avijjāsavo khīyati. Etthete āsavā khīyanti.
Anāgāmimaggena anavaseso kāmāsavo khīyati, tadekaṭṭho bhavāsavo khīyati,
tadekaṭṭho avijjāsavo khīyati. Etthete āsavā khīyanti. Arahattamaggena
anavaseso bhavāsavo khīyati, anavaseso avijjāsavo khīyati. Etthete āsavā
khīyanti. Taṃ ñātaṭṭhena ñāṇaṃ, pajānanaṭṭhena paññā. Tena vuccati—
“catusaṭṭhiyā ākārehi tiṇṇannaṃ indriyānaṃ vasibhāvatā paññā āsavānaṃ khaye
ñāṇaṃ”.</p>
<p class="endsutta">
<a class="ms" id="p_26Ps_639"></a>
<a class="sc" id="639"></a>
Āsavakkhayañāṇaniddeso pañcapaññāsamo.</p>
<h2>1.1.56--63 Saccañāṇacatukkadvayaniddesa</h2>
<p>
<a class="ms" id="p_26Ps_640"></a><a class="msdiv" id="msdiv108"></a>
<a class="sc" id="640"></a>Kathaṃ pariññaṭṭhe paññā
<strong>dukkhe ñāṇaṃ</strong>, pahānaṭṭhe paññā
<strong>samudaye ñāṇaṃ</strong>, sacchikiriyaṭṭhe paññā
<strong>nirodhe ñāṇaṃ</strong>, bhāvanaṭṭhe paññā
<strong>magge ñāṇaṃ</strong>? Dukkhassa pīḷanaṭṭho saṅkhataṭṭho santāpaṭṭho
vipariṇāmaṭṭho pariññātaṭṭho; samudayassa āyūhanaṭṭho nidānaṭṭho saññogaṭṭho
palibodhaṭṭho pahānaṭṭho; nirodhassa nissaraṇaṭṭho vivekaṭṭho asaṅkhataṭṭho
amataṭṭho sacchikiriyaṭṭho; maggassa niyyānaṭṭho hetuṭṭho dassanaṭṭho
ādhipateyyaṭṭho bhāvanaṭṭho. Taṃ ñātaṭṭhena ñāṇaṃ, pajānanaṭṭhena paññā. Tena
vuccati—  “pariññaṭṭhe paññā dukkhe ñāṇaṃ, pahānaṭṭhe paññā samudaye ñāṇaṃ,
sacchikiriyaṭṭhe paññā nirodhe ñāṇaṃ, bhāvanaṭṭhe paññā magge ñāṇaṃ”.</p>
<p>
<a class="ms" id="p_26Ps_641"></a><a class="msdiv" id="msdiv109"></a>
<a class="sc" id="641"></a>Kathaṃ
<strong>dukkhe ñāṇaṃ, dukkhasamudaye ñāṇaṃ, dukkhanirodhe ñāṇaṃ,
dukkhanirodhagāminiyā paṭipadāya ñāṇaṃ</strong>? Maggasamaṅgissa ñāṇaṃ
dukkhepetaṃ ñāṇaṃ, dukkhasamudayepetaṃ ñāṇaṃ, dukkhanirodhepetaṃ ñāṇaṃ,
dukkhanirodhagāminiyā paṭipadāyapetaṃ ñāṇaṃ.</p>
<p>
<a class="ms" id="p_26Ps_642"></a><a class="sc" id="642"></a>Tattha katamaṃ
dukkhe ñāṇaṃ? Dukkhaṃ ārabbha yā uppajjati paññā pajānanā vicayo pavicayo
dhammavicayo sallakkhaṇā upalakkhaṇā paccupalakkhaṇā paṇḍiccaṃ kosallaṃ
nepuññaṃ vebhabyā cintā upaparikkhā bhūri medhā pariṇāyikā vipassanā
sampajaññaṃ patodo paññā paññindriyaṃ paññābalaṃ paññāsatthaṃ paññāpāsādo
paññāāloko paññāobhāso paññāpajjoto paññāratanaṃ amoho dhammavicayo
sammādiṭṭhi—  idaṃ vuccati dukkhe ñāṇaṃ. Dukkhasamudayaṃ ārabbha…pe…
dukkhanirodhaṃ ārabbha…pe…  dukkhanirodhagāminiṃ paṭipadaṃ ārabbha yā uppajjati
paññā pajānanā…pe…  amoho dhammavicayo sammādiṭṭhi—  idaṃ vuccati
dukkhanirodhagāminiyā paṭipadāya ñāṇaṃ. Taṃ ñātaṭṭhena ñāṇaṃ, pajānanaṭṭhena
paññā. Tena vuccati—  “dukkhe ñāṇaṃ, dukkhasamudaye ñāṇaṃ, dukkhanirodhe ñāṇaṃ,
dukkhanirodhagāminiyā paṭipadāya ñāṇaṃ”.</p>
<p class="endsutta">
<a class="ms" id="p_26Ps_643"></a>
<a class="sc" id="643"></a>
Saccañāṇacatukkadvayaniddeso tesaṭṭhimo.</p>
<h2>1.1.64--67 Suddhikapaṭisambhidāñāṇaniddesa</h2>
<p>
<a class="ms" id="p_26Ps_644"></a><a class="msdiv" id="msdiv110"></a>
<a class="sc" id="644"></a>Kathaṃ
<strong>atthapaṭisambhide ñāṇaṃ, dhammapaṭisambhide ñāṇaṃ, niruttipaṭisambhide
ñāṇaṃ, paṭibhānapaṭisambhide ñāṇaṃ</strong>? Atthesu ñāṇaṃ atthapaṭisambhidā,
dhammesu ñāṇaṃ dhammapaṭisambhidā, niruttīsu ñāṇaṃ niruttipaṭisambhidā,
paṭibhānesu ñāṇaṃ paṭibhānapaṭisambhidā. Atthanānatte paññā atthapaṭisambhide
ñāṇaṃ, dhammanānatte paññā dhammapaṭisambhide ñāṇaṃ, niruttinānatte paññā
niruttipaṭisambhide ñāṇaṃ, paṭibhānanānatte paññā paṭibhānapaṭisambhide ñāṇaṃ,
atthavavatthāne paññā atthapaṭisambhide ñāṇaṃ, dhammavavatthāne paññā
dhammapaṭisambhide ñāṇaṃ niruttivavatthāne paññā niruttipaṭisambhide ñāṇaṃ,
paṭibhānavavatthāne paññā paṭibhānapaṭisambhide ñāṇaṃ.</p>
<p>
<a class="ms" id="p_26Ps_645"></a><a class="sc" id="645"></a>Atthasallakkhaṇe
paññā atthapaṭisambhide ñāṇaṃ, dhammasallakkhaṇe paññā dhammapaṭisambhide
ñāṇaṃ, niruttisallakkhaṇe paññā niruttipaṭisambhide ñāṇaṃ, paṭibhānasallakkhaṇe
paññā paṭibhānapaṭisambhide ñāṇaṃ. Atthūpalakkhaṇe paññā atthapaṭisambhide
ñāṇaṃ, dhammūpalakkhaṇe paññā dhammapaṭisambhide ñāṇaṃ, niruttūpalakkhaṇe paññā
niruttipaṭisambhide ñāṇaṃ, paṭibhānūpalakkhaṇe paññā paṭibhānapaṭisambhide
ñāṇaṃ.</p>
<p>
<a class="ms" id="p_26Ps_646"></a><a class="sc" id="646"></a>Atthappabhede
paññā atthapaṭisambhide ñāṇaṃ, dhammappabhede paññā dhammapaṭisambhide ñāṇaṃ,
niruttippabhede paññā niruttipaṭisambhide ñāṇaṃ, paṭibhānappabhede paññā
paṭibhānapaṭisambhide ñāṇaṃ. Atthappabhāvane paññā atthapaṭisambhide ñāṇaṃ,
dhammappabhāvane paññā dhammapaṭisambhide ñāṇaṃ, niruttippabhāvane paññā
niruttipaṭisambhide ñāṇaṃ, paṭibhānappabhāvane paññā paṭibhānapaṭisambhide
ñāṇaṃ.</p>
<p>
<a class="ms" id="p_26Ps_647"></a><a class="sc" id="647"></a>Atthajotane paññā
atthapaṭisambhide ñāṇaṃ, dhammajotane paññā dhammapaṭisambhide ñāṇaṃ,
niruttijotane paññā niruttipaṭisambhide ñāṇaṃ, paṭibhānajotane paññā
paṭibhānapaṭisambhide ñāṇaṃ. Atthavirocane paññā atthapaṭisambhide ñāṇaṃ,
dhammavirocane paññā dhammapaṭisambhide ñāṇaṃ, niruttivirocane paññā
niruttipaṭisambhide ñāṇaṃ, paṭibhānavirocane paññā paṭibhānapaṭisambhide ñāṇaṃ.
Atthappakāsane paññā atthapaṭisambhide ñāṇaṃ, dhammappakāsane paññā
dhammapaṭisambhide ñāṇaṃ, niruttippakāsane paññā niruttipaṭisambhide ñāṇaṃ,
paṭibhānappakāsane paññā paṭibhānapaṭisambhide ñāṇaṃ. Taṃ ñātaṭṭhena ñāṇaṃ,
pajānanaṭṭhena paññā. Tena vuccati—  “atthapaṭisambhide ñāṇaṃ,
dhammapaṭisambhide ñāṇaṃ, niruttipaṭisambhide ñāṇaṃ, paṭibhānapaṭisambhide
ñāṇaṃ”.</p>
<p class="endsutta">
<a class="ms" id="p_26Ps_648"></a>
<a class="sc" id="648"></a>
Suddhikapaṭisambhidāñāṇaniddeso sattasaṭṭhimo.</p>
<h4>1.1.68 Indriyaparopariyattañāṇaniddesa</h4>
<p>
<a class="ms" id="p_26Ps_649"></a><a class="msdiv" id="msdiv111"></a>
<a class="sc" id="649"></a>Katamaṃ
<strong>tathāgatassa indriyaparopariyattañāṇaṃ?</strong> Idha tathāgato satte
passati apparajakkhe mahārajakkhe tikkhindriye mudindriye svākāre dvākāre
suviññāpaye duviññāpaye appekacce paralokavajjabhayadassāvino appekacce na
paralokavajjabhayadassāvino.</p>
<p>
<a class="ms" id="p_26Ps_650"></a><a class="sc" id="650"></a><strong>Apparajakkhe
mahārajakkhe</strong>ti saddho puggalo apparajakkho, assaddho puggalo
mahārajakkho. Āraddhavīriyo puggalo apparajakkho, kusīto puggalo mahārajakkho.
Upaṭṭhitassati puggalo apparajakkho, muṭṭhassati puggalo mahārajakkho. Samāhito
puggalo apparajakkho, asamāhito puggalo mahārajakkho. Paññavā puggalo
apparajakkho, duppañño puggalo mahārajakkho.</p>
<p>
<a class="ms" id="p_26Ps_651"></a><a class="sc" id="651"></a><strong>Tikkhindriye
mudindriye</strong>ti saddho puggalo tikkhindriyo, assaddho puggalo mudindriyo.
Āraddhavīriyo puggalo tikkhindriyo, kusīto puggalo mudindriyo. Upaṭṭhitassati
puggalo tikkhindriyo, muṭṭhassati puggalo mudindriyo. Samāhito puggalo
tikkhindriyo, asamāhito puggalo mudindriyo. Paññavā puggalo tikkhindriyo,
duppañño puggalo mudindriyo.</p>
<p>
<a class="ms" id="p_26Ps_652"></a><a class="sc" id="652"></a><strong>Svākāre
dvākāre</strong>ti saddho puggalo svākāro, assaddho puggalo dvākāro.
Āraddhavīriyo puggalo svākāro, kusīto puggalo dvākāro. Upaṭṭhitassati puggalo
svākāro, muṭṭhassati puggalo dvākāro. Samāhito puggalo svākāro, asamāhito
puggalo dvākāro. Paññavā puggalo svākāro, duppañño puggalo dvākāro.</p>
<p>
<a class="ms" id="p_26Ps_653"></a><a class="sc" id="653"></a><strong>Suviññāpaye
duviññāpaye</strong>ti saddho puggalo suviññāpayo, assaddho puggalo
duviññāpayo. Āraddhavīriyo puggalo suviññāpayo, kusīto puggalo duviññāpayo.
Upaṭṭhitassati puggalo suviññāpayo, muṭṭhassati puggalo duviññāpayo. Samāhito
puggalo suviññāpayo, asamāhito puggalo duviññāpayo. Paññavā puggalo
suviññāpayo, duppañño puggalo duviññāpayo.</p>
<p>
<a class="ms" id="p_26Ps_654"></a><a class="sc" id="654"></a><strong>Appekacce
paralokavajjabhayadassāvino, appekacce na paralokavajjabhayadassāvino</strong>ti
saddho puggalo paralokavajjabhayadassāvī, assaddho puggalo na
paralokavajjabhayadassāvī. Āraddhavīriyo puggalo paralokavajjabhayadassāvī,
kusīto puggalo na paralokavajjabhayadassāvī. Upaṭṭhitassati puggalo
paralokavajjabhayadassāvī, muṭṭhassati puggalo na paralokavajjabhayadassāvī.
Samāhito puggalo paralokavajjabhayadassāvī, asamāhito puggalo na
paralokavajjabhayadassāvī. Paññavā puggalo paralokavajjabhayadassāvī, duppañño
puggalo na paralokavajjabhayadassāvī.</p>
<p>
<a class="ms" id="p_26Ps_655"></a><a class="msdiv" id="msdiv112"></a>
<a class="sc" id="655"></a><strong>Loko</strong>ti—  khandhaloko, dhātuloko,
āyatanaloko, vipattibhavaloko, vipattisambhavaloko, sampattibhavaloko,
sampattisambhavaloko.</p>
<p>
<a class="ms" id="p_26Ps_656"></a><a class="sc" id="656"></a>Eko loko—  sabbe
sattā āhāraṭṭhitikā.</p>
<p>
<a class="ms" id="p_26Ps_657"></a><a class="sc" id="657"></a>Dve lokā—
nāmañca, rūpañca.</p>
<p>
<a class="ms" id="p_26Ps_658"></a><a class="sc" id="658"></a>Tayo lokā—  tisso
vedanā.</p>
<p>
<a class="ms" id="p_26Ps_659"></a><a class="sc" id="659"></a>Cattāro lokā—
cattāro āhārā.</p>
<p>
<a class="ms" id="p_26Ps_660"></a><a class="sc" id="660"></a>Pañca lokā—
pañcupādānakkhandhā.</p>
<p>
<a class="ms" id="p_26Ps_661"></a><a class="sc" id="661"></a>Cha lokā—  cha
ajjhattikāni āyatanāni.</p>
<p>
<a class="ms" id="p_26Ps_662"></a><a class="sc" id="662"></a>Satta lokā—  satta
viññāṇaṭṭhitiyo.</p>
<p>
<a class="ms" id="p_26Ps_663"></a><a class="sc" id="663"></a>Aṭṭha lokā—  aṭṭha
lokadhammā.</p>
<p>
<a class="ms" id="p_26Ps_664"></a><a class="sc" id="664"></a>Nava lokā—  nava
sattāvāsā.</p>
<p>
<a class="ms" id="p_26Ps_665"></a><a class="sc" id="665"></a>Dasa lokā—
dasāyatanāni.</p>
<p>
<a class="ms" id="p_26Ps_666"></a><a class="sc" id="666"></a>Dvādasa lokā—
dvādasāyatanāni.</p>
<p>
<a class="ms" id="p_26Ps_667"></a><a class="sc" id="667"></a>Aṭṭhārasa lokā—
aṭṭhārasa dhātuyo.</p>
<p>
<a class="ms" id="p_26Ps_668"></a><a class="sc" id="668"></a><strong>Vajjan</strong>ti
sabbe kilesā vajjā, sabbe duccaritā vajjā, sabbe abhisaṅkhārā vajjā, sabbe
bhavagāmikammā vajjā. Iti imasmiñca loke imasmiñca vajje tibbā bhayasaññā
paccupaṭṭhitā hoti, seyyathāpi ukkhittāsike vadhake. Imehi paññāsāya ākārehi
imāni pañcindriyāni jānāti passati aññāti paṭivijjhati—  idaṃ tathāgatassa
indriyaparopariyattañāṇaṃ.</p>
<p class="endsutta">
<a class="ms" id="p_26Ps_669"></a>
<a class="sc" id="669"></a>
Indriyaparopariyattañāṇaniddeso aṭṭhasaṭṭhimo.</p>
<h4>1.1.69 Āsayānusayañāṇaniddesa</h4>
<p>
<a class="ms" id="p_26Ps_670"></a><a class="msdiv" id="msdiv113"></a>
<a class="sc" id="670"></a>Katamaṃ
<strong>tathāgatassa sattānaṃ āsayānusaye ñāṇaṃ</strong>? Idha tathāgato
sattānaṃ āsayaṃ jānāti, anusayaṃ jānāti, caritaṃ jānāti, adhimuttiṃ jānāti,
bhabbābhabbe satte pajānāti. Katamo sattānaṃ āsayo? “Sassato loko”ti vā,
“asassato loko”ti vā, “antavā loko”ti vā, “anantavā loko”ti vā, “taṃ jīvaṃ taṃ
sarīran”ti vā, “aññaṃ jīvaṃ aññaṃ sarīran”ti vā, “hoti tathāgato paraṃ
maraṇā”ti vā, “na hoti tathāgato paraṃ maraṇā”ti vā, “hoti ca na ca hoti
tathāgato paraṃ maraṇā”ti vā, “neva hoti na na hoti tathāgato paraṃ maraṇā”ti
vā. Iti bhavadiṭṭhisannissitā vā sattā honti vibhavadiṭṭhisannissitā vā.</p>
<p>
<a class="ms" id="p_26Ps_671"></a><a class="sc" id="671"></a>Ete vā pana ubho
ante anupagamma idappaccayatāpaṭiccasamuppannesu dhammesu anulomikā khanti
paṭiladdhā hoti, yathābhūtaṃ vā ñāṇaṃ. Kāmaṃ sevantaññeva jānāti—  “ayaṃ
puggalo kāmagaruko kāmāsayo kāmādhimutto”ti. Kāmaṃ sevantaññeva jānāti—  “ayaṃ
puggalo nekkhammagaruko nekkhammāsayo nekkhammādhimutto”ti. Nekkhammaṃ
sevantaññeva jānāti—  “ayaṃ puggalo nekkhammagaruko nekkhammāsayo
nekkhammādhimutto”ti. Nekkhammaṃ sevantaññeva jānāti—  “ayaṃ puggalo kāmagaruko
kāmāsayo kāmādhimutto”ti. Byāpādaṃ sevantaññeva jānāti—  “ayaṃ puggalo
byāpādagaruko byāpādāsayo byāpādādhimutto”ti. Byāpādaṃ sevantaññeva jānāti—
“ayaṃ puggalo abyāpādagaruko abyāpādāsayo abyāpādādhimutto”ti. Abyāpādaṃ
sevantaññeva jānāti—  “ayaṃ puggalo abyāpādagaruko abyāpādāsayo
abyāpādādhimutto”ti. Abyāpādaṃ sevantaññeva jānāti—  “ayaṃ puggalo
byāpādagaruko byāpādāsayo byāpādādhimutto”ti. Thinamiddhaṃ sevantaññeva jānāti—
“ayaṃ puggalo thinamiddhagaruko thinamiddhāsayo thinamiddhādhimutto”ti.
Thinamiddhaṃ sevantaññeva jānāti—  “ayaṃ puggalo ālokasaññāgaruko
ālokasaññāsayo ālokasaññādhimutto”ti. Ālokasaññaṃ sevantaññeva jānāti—  “ayaṃ
puggalo ālokasaññāgaruko ālokasaññāsayo ālokasaññādhimutto”ti. Ālokasaññaṃ
sevantaññeva jānāti—  “ayaṃ puggalo thinamiddhagaruko thinamiddhāsayo
thinamiddhādhimutto”ti. Ayaṃ
<strong>sattānaṃ āsayo</strong>.</p>
<p>
<a class="ms" id="p_26Ps_672"></a><a class="msdiv" id="msdiv114"></a>
<a class="sc" id="672"></a>Katamo ca
<strong>sattānaṃ anusayo</strong>? Sattānusayā—  kāmarāgānusayo, paṭighānusayo,
mānānusayo, diṭṭhānusayo, vicikicchānusayo, bhavarāgānusayo, avijjānusayo. Yaṃ
loke piyarūpaṃ sātarūpaṃ, ettha sattānaṃ kāmarāgānusayo anuseti. Yaṃ loke
appiyarūpaṃ asātarūpaṃ, ettha sattānaṃ paṭighānusayo anuseti. Iti imesu dvīsu
dhammesu avijjā anupatitā, tadekaṭṭho māno ca diṭṭhi ca vicikicchā ca
daṭṭhabbā. Ayaṃ sattānaṃ anusayo.</p>
<p>
<a class="ms" id="p_26Ps_673"></a><a class="sc" id="673"></a>Katamañca
<strong>sattānaṃ caritaṃ</strong>? Puññābhisaṅkhāro apuññābhisaṅkhāro
āneñjābhisaṅkhāro parittabhūmako vā mahābhūmako vā. Idaṃ sattānaṃ caritaṃ.</p>
<p>
<a class="ms" id="p_26Ps_674"></a><a class="msdiv" id="msdiv115"></a>
<a class="sc" id="674"></a>Katamā ca
<strong>sattānaṃ adhimutti</strong>? Santi sattā hīnādhimuttikā, santi sattā
paṇītādhimuttikā. Hīnādhimuttikā sattā hīnādhimuttike satte sevanti bhajanti
payirupāsanti. Paṇītādhimuttikā sattā paṇītādhimuttike satte sevanti bhajanti
payirupāsanti. Atītampi addhānaṃ hīnādhimuttikā sattā hīnādhimuttike satte
seviṃsu bhajiṃsu payirupāsiṃsu; paṇītādhimuttikā sattā paṇītādhimuttike satte
seviṃsu bhajiṃsu payirupāsiṃsu. Anāgatampi addhānaṃ hīnādhimuttikā sattā
hīnādhimuttike satte sevissanti bhajissanti payirupāsissanti; paṇītādhimuttikā
sattā paṇītādhimuttike satte sevissanti bhajissanti payirupāsissanti. Ayaṃ
sattānaṃ adhimutti.</p>
<p>
<a class="ms" id="p_26Ps_675"></a><a class="sc" id="675"></a>Katame
<strong>sattā abhabbā</strong>? Ye te sattā kammāvaraṇena samannāgatā,
kilesāvaraṇena samannāgatā, vipākāvaraṇena samannāgatā, assaddhā acchandikā
duppaññā, abhabbā niyāmaṃ okkamituṃ kusalesu dhammesu sammattaṃ—  ime te sattā
abhabbā.</p>
<p>
<a class="ms" id="p_26Ps_676"></a><a class="sc" id="676"></a>Katame
<strong>sattā bhabbā</strong>? Ye te sattā na kammāvaraṇena samannāgatā, na
kilesāvaraṇena samannāgatā, na vipākāvaraṇena samannāgatā, saddhā chandikā
paññavanto, bhabbā niyāmaṃ okkamituṃ kusalesu dhammesu sammattaṃ—  ime te sattā
bhabbā. Idaṃ tathāgatassa sattānaṃ āsayānusaye ñāṇaṃ.</p>
<p class="endsutta">
<a class="ms" id="p_26Ps_677"></a>
<a class="sc" id="677"></a>
Āsayānusayañāṇaniddeso navasaṭṭhimo.</p>
<h4>1.1.70 Yamakapāṭihīrañāṇaniddesa</h4>
<p>
<a class="ms" id="p_26Ps_678"></a><a class="msdiv" id="msdiv116"></a>
<a class="sc" id="678"></a>Katamaṃ
<strong>tathāgatassa yamakapāṭihīre ñāṇaṃ?</strong> Idha tathāgato
yamakapāṭihīraṃ karoti asādhāraṇaṃ sāvakehi. Uparimakāyato aggikkhandho
pavattati, heṭṭhimakāyato udakadhārā pavattati; heṭṭhimakāyato aggikkhandho
pavattati, uparimakāyato udakadhārā pavattati; puratthimakāyato aggikkhandho
pavattati, pacchimakāyato udakadhārā pavattati; pacchimakāyato aggikkhandho
pavattati, puratthimakāyato udakadhārā pavattati; dakkhiṇaakkhito aggikkhandho
pavattati, vāmaakkhito udakadhārā pavattati; vāmaakkhito aggikkhandho
pavattati, dakkhiṇaakkhito udakadhārā pavattati; dakkhiṇakaṇṇasotato
aggikkhandho pavattati, vāmakaṇṇasotato udakadhārā pavattati; vāmakaṇṇasotato
aggikkhandho pavattati, dakkhiṇakaṇṇasotato udakadhārā pavattati;
dakkhiṇanāsikāsotato aggikkhandho pavattati, vāmanāsikāsotato udakadhārā
pavattati; vāmanāsikāsotato aggikkhandho pavattati, dakkhiṇanāsikāsotato
udakadhārā pavattati; dakkhiṇaaṃsakūṭato aggikkhandho pavattati, vāmaaṃsakūṭato
udakadhārā pavattati; vāmaaṃsakūṭato aggikkhandho pavattati,
dakkhiṇaaṃsakūṭato udakadhārā pavattati; dakkhiṇahatthato aggikkhandho
pavattati, vāmahatthato udakadhārā pavattati; vāmahatthato aggikkhandho
pavattati, dakkhiṇahatthato udakadhārā pavattati; dakkhiṇapassato aggikkhandho
pavattati, vāmapassato udakadhārā pavattati; vāmapassato aggikkhandho
pavattati, dakkhiṇapassato udakadhārā pavattati; dakkhiṇapādato aggikkhandho
pavattati, vāmapādato udakadhārā pavattati; vāmapādato aggikkhandho pavattati,
dakkhiṇapādato udakadhārā pavattati; aṅgulaṅgulehi aggikkhandho pavattati,
aṅgulantarikāhi udakadhārā pavattati; aṅgulantarikāhi aggikkhandho pavattati,
aṅgulaṅgulehi udakadhārā pavattati; ekekalomato aggikkhandho pavattati,
ekekalomato udakadhārā pavattati; lomakūpato lomakūpato aggikkhandho pavattati,
lomakūpato lomakūpato udakadhārā pavattati.</p>
<p>
<a class="ms" id="p_26Ps_679"></a><a class="sc" id="679"></a>Channaṃ vaṇṇānaṃ—
nīlānaṃ, pītakānaṃ, lohitakānaṃ, odātānaṃ, mañjiṭṭhānaṃ, pabhassarānaṃ
bhagavā caṅkamati, nimmito tiṭṭhati vā nisīdati vā seyyaṃ vā kappeti. Bhagavā
tiṭṭhati, nimmito caṅkamati vā nisīdati vā seyyaṃ vā kappeti. Bhagavā nisīdati,
nimmito caṅkamati vā tiṭṭhati vā seyyaṃ vā kappeti. Bhagavā seyyaṃ kappeti,
nimmito caṅkamati vā tiṭṭhati vā nisīdati vā. Nimmito caṅkamati, bhagavā
tiṭṭhati vā nisīdati vā seyyaṃ vā kappeti. Nimmito tiṭṭhati, bhagavā caṅkamati
vā nisīdati vā seyyaṃ vā kappeti. Nimmito nisīdati, bhagavā caṅkamati vā
tiṭṭhati vā seyyaṃ vā kappeti. Nimmito seyyaṃ kappeti, bhagavā caṅkamati vā
tiṭṭhati vā nisīdati vā. Idaṃ tathāgatassa yamakapāṭihīre ñāṇaṃ.</p>
<p class="endsutta">
<a class="ms" id="p_26Ps_680"></a>
<a class="sc" id="680"></a>
Yamakapāṭihīrañāṇaniddeso sattatimo.</p>
<h4>1.1.71 Mahākaruṇāñāṇaniddesa</h4>
<p>
<a class="ms" id="p_26Ps_681"></a><a class="msdiv" id="msdiv117"></a>
<a class="sc" id="681"></a>Katamaṃ
<strong>tathāgatassa mahākaruṇāsamāpattiyā ñāṇaṃ?</strong> Bahukehi ākārehi
passantānaṃ buddhānaṃ bhagavantānaṃ sattesu mahākaruṇā okkamati. Āditto
lokasannivāsoti—  passantānaṃ buddhānaṃ bhagavantānaṃ sattesu mahākaruṇā
okkamati. Uyyutto lokasannivāsoti—  passantānaṃ buddhānaṃ bhagavantānaṃ sattesu
mahākaruṇā okkamati. Payāto lokasannivāsoti—  passantānaṃ buddhānaṃ
bhagavantānaṃ sattesu mahākaruṇā okkamati. Kummaggappaṭipanno lokasannivāsoti—
passantānaṃ buddhānaṃ bhagavantānaṃ sattesu mahākaruṇā okkamati. Upanīyati
loko addhuvoti—  passantānaṃ buddhānaṃ bhagavantānaṃ sattesu mahākaruṇā
okkamati. Atāṇo loko anabhissaroti—  passantānaṃ buddhānaṃ bhagavantānaṃ
sattesu mahākaruṇā okkamati. Assako loko, sabbaṃ pahāya gamanīyanti—
passantānaṃ buddhānaṃ bhagavantānaṃ sattesu mahākaruṇā okkamati. Ūno loko
atitto taṇhādāsoti—  passantānaṃ buddhānaṃ bhagavantānaṃ sattesu mahākaruṇā
okkamati. Atāyano lokasannivāsoti—  passantānaṃ…pe…  aleṇo lokasannivāsoti—
passantānaṃ…pe…  asaraṇo lokasannivāsoti—  passantānaṃ…pe…  asaraṇībhūto
lokasannivāsoti—  passantānaṃ…pe… .</p>
<p>
<a class="ms" id="p_26Ps_682"></a><a class="sc" id="682"></a>Uddhato loko
avūpasantoti—  passantānaṃ…pe…  sasallo lokasannivāso, viddho puthusallehi;
tassa natthañño koci sallānaṃ uddhatā, aññatra mayāti—  passantānaṃ…pe…
avijjandhakārāvaraṇo lokasannivāso aṇḍabhūto kilesapañjarapakkhitto; tassa
natthañño koci ālokaṃ dassetā, aññatra mayāti—  passantānaṃ…pe…  avijjāgato
lokasannivāso aṇḍabhūto pariyonaddho tantākulakajāto kulāgaṇḍikajāto
muñjapabbajabhūto apāyaṃ duggatiṃ vinipātaṃ saṃsāraṃ nātivattatīti—
passantānaṃ…pe…  avijjāvisadosasaṃlitto lokasannivāso kilesakalalībhūtoti—
passantānaṃ…pe…  rāgadosamohajaṭājaṭito lokasannivāso; tassa natthañño koci
jaṭaṃ vijaṭetā, aññatra mayāti—  passantānaṃ…pe… .</p>
<p>
<a class="ms" id="p_26Ps_683"></a><a class="sc" id="683"></a>Taṇhāsaṅghāṭapaṭimukko
lokasannivāsoti—  passantānaṃ…pe…  taṇhājālena otthaṭo lokasannivāsoti—
passantānaṃ…pe…  taṇhāsotena vuyhati lokasannivāsoti—  passantānaṃ…pe…
taṇhāsaññojanena saññutto lokasannivāsoti—  passantānaṃ…pe…  taṇhānusayena
anusaṭo lokasannivāsoti—  passantānaṃ…pe…  taṇhāsantāpena santappati
lokasannivāsoti—  passantānaṃ…pe…  taṇhāpariḷāhena pariḍayhati lokasannivāsoti—
passantānaṃ…pe… .</p>
<p>
<a class="ms" id="p_26Ps_684"></a><a class="sc" id="684"></a>Diṭṭhisaṅghāṭapaṭimukko
lokasannivāsoti—  passantānaṃ…pe…  diṭṭhijālena otthaṭo lokasannivāsoti—
passantānaṃ…pe…  diṭṭhisotena vuyhati lokasannivāsoti—  passantānaṃ…pe…
diṭṭhisaññojanena saññutto lokasannivāsoti—  passantānaṃ…pe…  diṭṭhānusayena
anusaṭo lokasannivāsoti—  passantānaṃ…pe…  diṭṭhisantāpena santappati
lokasannivāsoti—  passantānaṃ…pe…  diṭṭhipariḷāhena pariḍayhati
lokasannivāsoti—  passantānaṃ…pe… .</p>
<p>
<a class="ms" id="p_26Ps_685"></a><a class="sc" id="685"></a>Jātiyā anugato
lokasannivāsoti—  passantānaṃ…pe…  jarāya anusaṭo lokasannivāsoti—
passantānaṃ…pe…  byādhinā abhibhūto lokasannivāsoti—  passantānaṃ…pe…  maraṇena
abbhāhato lokasannivāsoti—  passantānaṃ…pe…  dukkhe patiṭṭhito
lokasannivāsoti—  passantānaṃ…pe… .</p>
<p>
<a class="ms" id="p_26Ps_686"></a><a class="sc" id="686"></a>Taṇhāya uḍḍito
lokasannivāsoti—  passantānaṃ…pe…  jarāpākāraparikkhitto lokasannivāsoti—
passantānaṃ…pe…  maccupāsena parikkhitto lokasannivāsoti—  passantānaṃ…pe…
mahābandhanabaddho lokasannivāso—  rāgabandhanena dosabandhanena mohabandhanena
mānabandhanena diṭṭhibandhanena kilesabandhanena duccaritabandhanena; tassa
natthañño koci bandhanaṃ mocetā, aññatra mayāti—  passantānaṃ…pe…
mahāsambādhappaṭipanno lokasannivāso; tassa natthañño koci okāsaṃ dassetā,
aññatra mayāti—  passantānaṃ…  mahāpalibodhena palibuddho lokasannivāso; tassa
natthañño koci palibodhaṃ chetā, aññatra mayāti—  passantānaṃ…pe…  mahāpapāte
patito lokasannivāso; tassa natthañño koci papātā uddhatā, aññatra mayāti—
passantānaṃ…pe…  mahākantārappaṭipanno lokasannivāso; tassa natthañño koci
kantāraṃ tāretā, aññatra mayāti—  passantānaṃ…pe…  mahāsaṃsārappaṭipanno
lokasannivāso; tassa natthañño koci saṃsārā mocetā, aññatra mayāti—
passantānaṃ…pe…  mahāvidugge samparivattati lokasannivāso; tassa natthañño koci
viduggā uddhatā, aññatra mayāti—  passantānaṃ…pe…  mahāpalipe palipanno
lokasannivāso; tassa natthañño koci palipā uddhatā, aññatra mayāti—
passantānaṃ…pe… .</p>
<p>
<a class="ms" id="p_26Ps_687"></a><a class="sc" id="687"></a>Abbhāhato
lokasannivāsoti—  passantānaṃ…pe…  āditto lokasannivāso—  rāgagginā dosagginā
mohagginā jātiyā jarāya maraṇena sokehi paridevehi dukkhehi domanassehi
upāyāsehi; tassa natthañño koci nibbāpetā, aññatra mayāti—  passantānaṃ…pe…
unnītako lokasannivāso haññati niccamatāṇo pattadaṇḍo takkaroti—
passantānaṃ…pe…  vajjabandhanabaddho lokasannivāso āghātanapaccupaṭṭhito; tassa
natthañño koci bandhanaṃ mocetā, aññatra mayāti—  passantānaṃ…pe…  anātho
lokasannivāso paramakāruññappatto; tassa natthañño koci tāyetā, aññatra mayāti—
passantānaṃ…pe…  dukkhābhitunno lokasannivāso cirarattaṃ pīḷitoti—
passantānaṃ…pe…  gadhito lokasannivāso niccaṃ pipāsitoti—  passantānaṃ…pe… .
</p>
<p>
<a class="ms" id="p_26Ps_688"></a><a class="sc" id="688"></a>Andho
lokasannivāso acakkhukoti—  passantānaṃ…pe…  hatanetto lokasannivāso
apariṇāyakoti—  passantānaṃ…pe…  vipathapakkhando lokasannivāso añjasāparaddho;
tassa natthañño koci ariyapathaṃ ānetā, aññatra mayāti—  passantānaṃ…pe…
mahoghapakkhando lokasannivāso; tassa natthañño koci oghā uddhatā, aññatra
mayāti—  passantānaṃ…pe… .</p>
<p>
<a class="ms" id="p_26Ps_689"></a><a class="msdiv" id="msdiv118"></a>
<a class="sc" id="689"></a>Dvīhi diṭṭhigatehi pariyuṭṭhito lokasannivāsoti—
passantānaṃ…pe…  tīhi duccaritehi vippaṭipanno lokasannivāsoti—
passantānaṃ…pe…  catūhi yogehi yutto lokasannivāso catuyogayojitoti—
passantānaṃ…pe…  catūhi ganthehi ganthito lokasannivāsoti—  passantānaṃ…pe…
catūhi upādānehi upādīyati lokasannivāsoti—  passantānaṃ…pe…
pañcagatisamāruḷho lokasannivāsoti—  passantānaṃ…pe…  pañcahi kāmaguṇehi
rajjati lokasannivāsoti—  passantānaṃ…pe…  pañcahi nīvaraṇehi otthaṭo
lokasannivāsoti—  passantānaṃ…pe…  chahi vivādamūlehi vivadati lokasannivāsoti—
passantānaṃ…pe…  chahi taṇhākāyehi rajjati lokasannivāsoti—  passantānaṃ…pe…
chahi diṭṭhigatehi pariyuṭṭhito lokasannivāsoti—  passantānaṃ…pe…  sattahi
anusayehi anusaṭo lokasannivāsoti—  passantānaṃ…pe…  sattahi saññojanehi
saññutto lokasannivāsoti—  passantānaṃ…pe…  sattahi mānehi unnato
lokasannivāsoti—  passantānaṃ…pe…  aṭṭhahi lokadhammehi samparivattati
lokasannivāsoti—  passantānaṃ…pe…  aṭṭhahi micchattehi niyyāto lokasannivāsoti—
passantānaṃ…pe…  aṭṭhahi purisadosehi dussati lokasannivāsoti—
passantānaṃ…pe…  navahi āghātavatthūhi āghātito lokasannivāsoti—  passantānaṃ
…pe…  navavidhamānehi unnato lokasannivāsoti—  passantānaṃ…pe…  navahi
taṇhāmūlakehi dhammehi rajjati lokasannivāsoti—  passantānaṃ…pe…  dasahi
kilesavatthūhi kilissati lokasannivāsoti—  passantānaṃ…pe…  dasahi
āghātavatthūhi āghātito lokasannivāsoti—  passantānaṃ…pe…  dasahi
akusalakammapathehi samannāgato lokasannivāsoti—  passantānaṃ…pe…  dasahi
saññojanehi saññutto lokasannivāsoti—  passantānaṃ…pe…  dasahi micchattehi
niyyāto lokasannivāsoti—  passantānaṃ…pe…  dasavatthukāya micchādiṭṭhiyā
samannāgato lokasannivāsoti—  passantānaṃ…pe…  dasavatthukāya antaggāhikāya
diṭṭhiyā samannāgato lokasannivāsoti—  passantānaṃ…pe…
aṭṭhasatataṇhāpapañcasatehi papañcito lokasannivāsoti—  passantānaṃ buddhānaṃ
bhagavantānaṃ sattesu mahākaruṇā okkamati. Dvāsaṭṭhiyā diṭṭhigatehi
pariyuṭṭhito lokasannivāsoti—  passantānaṃ buddhānaṃ bhagavantānaṃ sattesu
mahākaruṇā okkamati.</p>
<p>
<a class="ms" id="p_26Ps_690"></a><a class="sc" id="690"></a>Ahañcamhi tiṇṇo,
loko ca atiṇṇo ahañcamhi mutto, loko ca amutto; ahañcamhi danto, loko ca
adanto; ahañcamhi santo, loko ca asanto; ahañcamhi assattho, loko ca
anassattho; ahañcamhi parinibbuto, loko ca aparinibbuto; pahomi khvāhaṃ tiṇṇo
tāretuṃ, mutto mocetuṃ, danto dametuṃ, santo sametuṃ, assattho assāsetuṃ,
parinibbuto pare ca parinibbāpetunti—  passantānaṃ buddhānaṃ bhagavantānaṃ
sattesu mahākaruṇā okkamati. Idaṃ tathāgatassa mahākaruṇāsamāpattiyā ñāṇaṃ.
</p>
<p class="endsutta">
<a class="ms" id="p_26Ps_691"></a>
<a class="sc" id="691"></a>
Mahākaruṇāñāṇaniddeso ekasattatimo.</p>
<h2>1.1.72--73 Sabbaññutañāṇaniddesa</h2>
<p>
<a class="ms" id="p_26Ps_692"></a><a class="msdiv" id="msdiv119"></a>
<a class="sc" id="692"></a>Katamaṃ
<strong>tathāgatassa sabbaññutaññāṇaṃ?</strong> Sabbaṃ saṅkhatamasaṅkhataṃ
anavasesaṃ jānātīti—  sabbaññutaññāṇaṃ. Tattha āvaraṇaṃ natthīti—
anāvaraṇañāṇaṃ.</p>
<p>
<a class="ms" id="p_26Ps_693"></a><a class="msdiv" id="msdiv120"></a>
<a class="sc" id="693"></a>Atītaṃ sabbaṃ jānātīti—  sabbaññutaññāṇaṃ. Tattha
āvaraṇaṃ natthīti—  anāvaraṇañāṇaṃ. Anāgataṃ sabbaṃ jānātīti—
sabbaññutaññāṇaṃ. Tattha āvaraṇaṃ natthīti—  anāvaraṇañāṇaṃ. Paccuppannaṃ
sabbaṃ jānātīti—  sabbaññutaññāṇaṃ. Tattha āvaraṇaṃ natthīti—  anāvaraṇañāṇaṃ.
</p>
<p>
<a class="ms" id="p_26Ps_694"></a><a class="sc" id="694"></a>Cakkhu ceva rūpā
ca, evaṃ taṃ sabbaṃ jānātīti—  sabbaññutaññāṇaṃ. Tattha āvaraṇaṃ natthīti—
anāvaraṇañāṇaṃ. Sotañceva saddā ca…pe…  ghānañceva gandhā ca…  jivhā ceva rasā
ca…  kāyo ceva phoṭṭhabbā ca…  mano ceva dhammā ca, evaṃ taṃ sabbaṃ jānātīti—
sabbaññutaññāṇaṃ. Tattha āvaraṇaṃ natthīti—  anāvaraṇañāṇaṃ.</p>
<p>
<a class="ms" id="p_26Ps_695"></a><a class="sc" id="695"></a>Yāvatā aniccaṭṭhaṃ
dukkhaṭṭhaṃ anattaṭṭhaṃ, taṃ sabbaṃ jānātīti—  sabbaññutaññāṇaṃ. Tattha
āvaraṇaṃ natthīti—  anāvaraṇañāṇaṃ. Yāvatā rūpassa aniccaṭṭhaṃ dukkhaṭṭhaṃ
anattaṭṭhaṃ, taṃ sabbaṃ jānātīti—  sabbaññutaññāṇaṃ. Tattha āvaraṇaṃ natthīti—
anāvaraṇañāṇaṃ. Yāvatā vedanāya…pe…  yāvatā saññāya…pe…  yāvatā
saṅkhārānaṃ…pe…  yāvatā viññāṇassa…pe…  yāvatā cakkhussa…pe…  jarāmaraṇassa
aniccaṭṭhaṃ dukkhaṭṭhaṃ anattaṭṭhaṃ, taṃ sabbaṃ jānātīti—  sabbaññutaññāṇaṃ.
Tattha āvaraṇaṃ natthīti—  anāvaraṇañāṇaṃ.</p>
<p>
<a class="ms" id="p_26Ps_696"></a><a class="sc" id="696"></a>Yāvatā abhiññāya
abhiññaṭṭhaṃ, taṃ sabbaṃ jānātīti—  sabbaññutaññāṇaṃ. Tattha āvaraṇaṃ natthīti—
anāvaraṇañāṇaṃ. Yāvatā pariññāya pariññaṭṭhaṃ…pe…  yāvatā pahānassa
pahānaṭṭhaṃ…pe…  yāvatā bhāvanāya bhāvanaṭṭhaṃ…pe…  yāvatā sacchikiriyāya
sacchikiriyaṭṭhaṃ, taṃ sabbaṃ jānātīti—  sabbaññutaññāṇaṃ. Tattha āvaraṇaṃ
natthīti—  anāvaraṇañāṇaṃ.</p>
<p>
<a class="ms" id="p_26Ps_697"></a><a class="sc" id="697"></a>Yāvatā khandhānaṃ
khandhaṭṭhaṃ, taṃ sabbaṃ jānātīti—  sabbaññutaññāṇaṃ. Tattha āvaraṇaṃ natthīti—
anāvaraṇañāṇaṃ. Yāvatā dhātūnaṃ dhātuṭṭhaṃ…pe…  yāvatā āyatanānaṃ
āyatanaṭṭhaṃ…pe…  yāvatā saṅkhatānaṃ saṅkhataṭṭhaṃ…pe…  yāvatā asaṅkhatassa
asaṅkhataṭṭhaṃ, taṃ sabbaṃ jānātīti—  sabbaññutaññāṇaṃ. Tattha āvaraṇaṃ
natthīti—  anāvaraṇañāṇaṃ.</p>
<p>
<a class="ms" id="p_26Ps_698"></a><a class="sc" id="698"></a>Yāvatā kusale
dhamme, sabbaṃ jānātīti—  sabbaññutaññāṇaṃ. Tattha āvaraṇaṃ natthīti—
anāvaraṇañāṇaṃ. Yāvatā akusale dhamme…pe…  yāvatā abyākate dhamme…  yāvatā
kāmāvacare dhamme…  yāvatā rūpāvacare dhamme…  yāvatā arūpāvacare dhamme…
yāvatā apariyāpanne dhamme, sabbaṃ jānātīti—  sabbaññutaññāṇaṃ. Tattha āvaraṇaṃ
natthīti—  anāvaraṇañāṇaṃ.</p>
<p>
<a class="ms" id="p_26Ps_699"></a><a class="sc" id="699"></a>Yāvatā dukkhassa
dukkhaṭṭhaṃ, taṃ sabbaṃ jānātīti—  sabbaññutaññāṇaṃ. Tattha āvaraṇaṃ natthīti—
anāvaraṇañāṇaṃ. Yāvatā samudayassa samudayaṭṭhaṃ…pe…  yāvatā nirodhassa
nirodhaṭṭhaṃ…pe…  yāvatā maggassa maggaṭṭhaṃ, taṃ sabbaṃ jānātīti—
sabbaññutaññāṇaṃ. Tattha āvaraṇaṃ natthīti—  anāvaraṇañāṇaṃ.</p>
<p>
<a class="ms" id="p_26Ps_700"></a><a class="sc" id="700"></a>Yāvatā
atthapaṭisambhidāya atthapaṭisambhidaṭṭhaṃ, taṃ sabbaṃ jānātīti—
sabbaññutaññāṇaṃ. Tattha āvaraṇaṃ natthīti—  anāvaraṇañāṇaṃ. Yāvatā
dhammapaṭisambhidāya dhammapaṭisambhidaṭṭhaṃ…pe…  yāvatā niruttipaṭisambhidāya
niruttipaṭisambhidaṭṭhaṃ…pe…  yāvatā paṭibhānapaṭisambhidāya
paṭibhānapaṭisambhidaṭṭhaṃ, taṃ sabbaṃ jānātīti—  sabbaññutaññāṇaṃ. Tattha
āvaraṇaṃ natthīti—  anāvaraṇañāṇaṃ.</p>
<p>
<a class="ms" id="p_26Ps_701"></a><a class="sc" id="701"></a>Yāvatā
indriyaparopariyattañāṇaṃ, taṃ sabbaṃ jānātīti—  sabbaññutaññāṇaṃ. Tattha
āvaraṇaṃ natthīti—  anāvaraṇañāṇaṃ. Yāvatā sattānaṃ āsayānusaye ñāṇaṃ…pe…
yāvatā yamakapāṭihīre ñāṇaṃ…pe…  yāvatā mahākaruṇāsamāpattiyā ñāṇaṃ, taṃ sabbaṃ
jānātīti—  sabbaññutaññāṇaṃ. Tattha āvaraṇaṃ natthīti—  anāvaraṇañāṇaṃ.</p>
<p>
<a class="ms" id="p_26Ps_702"></a><a class="sc" id="702"></a>Yāvatā sadevakassa
lokassa samārakassa sabrahmakassa sassamaṇabrāhmaṇiyā pajāya sadevamanussāya
diṭṭhaṃ sutaṃ mutaṃ viññātaṃ pattaṃ pariyesitaṃ anuvicaritaṃ manasā, taṃ sabbaṃ
jānātīti—  sabbaññutaññāṇaṃ. Tattha āvaraṇaṃ natthīti—  anāvaraṇañāṇaṃ.</p>
<blockquote class="gatha">
<p>
<a class="msdiv" id="msdiv121"></a>
<a class="ms" id="p_26Ps_703"></a>
<a class="sc" id="703"></a>
Na tassa addiṭṭhamidhatthi kiñci,<br>
Atho aviññātamajānitabbaṃ;<br>
Sabbaṃ abhiññāsi yadatthi neyyaṃ,<br>
Tathāgato tena samantacakkhūti.<br>
</p>
</blockquote>
<p>
<a class="ms" id="p_26Ps_704"></a><a class="sc" id="704"></a><strong>Samantacakkhū</strong>ti
kenaṭṭhena samantacakkhu? Cuddasa buddhañāṇāni. Dukkhe ñāṇaṃ buddhañāṇaṃ,
dukkhasamudaye ñāṇaṃ buddhañāṇaṃ, dukkhanirodhe ñāṇaṃ buddhañāṇaṃ,
dukkhanirodhagāminiyā paṭipadāya ñāṇaṃ buddhañāṇaṃ, atthapaṭisambhide ñāṇaṃ
buddhañāṇaṃ, dhammapaṭisambhide ñāṇaṃ buddhañāṇaṃ, niruttipaṭisambhide ñāṇaṃ
buddhañāṇaṃ, paṭibhānapaṭisambhide ñāṇaṃ buddhañāṇaṃ, indriyaparopariyattañāṇaṃ
buddhañāṇaṃ, sattānaṃ āsayānusaye ñāṇaṃ buddhañāṇaṃ, yamakapāṭihīre ñāṇaṃ
buddhañāṇaṃ, mahākaruṇāsamāpattiyā ñāṇaṃ buddhañāṇaṃ, sabbaññutaññāṇaṃ
buddhañāṇaṃ, anāvaraṇañāṇaṃ buddhañāṇaṃ—  imāni cuddasa buddhañāṇāni. Imesaṃ
cuddasannaṃ buddhañāṇānaṃ aṭṭha ñāṇāni sāvakasādhāraṇāni; cha ñāṇāni
asādhāraṇāni sāvakehi.</p>
<p>
<a class="ms" id="p_26Ps_705"></a><a class="sc" id="705"></a>Yāvatā dukkhassa
dukkhaṭṭho, sabbo ñāto; aññāto dukkhaṭṭho natthīti—  sabbaññutaññāṇaṃ. Tattha
āvaraṇaṃ natthīti—  anāvaraṇañāṇaṃ. Yāvatā dukkhassa dukkhaṭṭho, sabbo ñāto,
sabbo diṭṭho, sabbo vidito, sabbo sacchikato, sabbo phassito paññāya; aphassito
paññāya dukkhaṭṭho natthīti—  sabbaññutaññāṇaṃ. Tattha āvaraṇaṃ natthīti—
anāvaraṇañāṇaṃ. Yāvatā samudayassa samudayaṭṭho…  yāvatā nirodhassa
nirodhaṭṭho…  yāvatā maggassa maggaṭṭho…pe…  yāvatā atthapaṭisambhidāya
atthapaṭisambhidaṭṭho…  yāvatā dhammapaṭisambhidāya dhammapaṭisambhidaṭṭho…
yāvatā niruttipaṭisambhidāya niruttipaṭisambhidaṭṭho…  yāvatā
paṭibhānapaṭisambhidāya paṭibhānapaṭisambhidaṭṭho, sabbo ñāto, sabbo diṭṭho,
sabbo vidito, sabbo sacchikato, sabbo phassito paññāya; aphassito paññāya
paṭibhānapaṭisambhidaṭṭho natthīti—  sabbaññutaññāṇaṃ. Tattha āvaraṇaṃ
natthīti—  anāvaraṇañāṇaṃ.</p>
<p>
<a class="ms" id="p_26Ps_706"></a><a class="sc" id="706"></a>Yāvatā
indriyaparopariyattañāṇaṃ…  yāvatā sattānaṃ āsayānusaye ñāṇaṃ…  yāvatā
yamakapāṭihīre ñāṇaṃ…  yāvatā mahākaruṇāsamāpattiyā ñāṇaṃ; sabbaṃ ñātaṃ, sabbaṃ
diṭṭhaṃ, sabbaṃ viditaṃ, sabbaṃ sacchikataṃ, sabbaṃ phassitaṃ paññāya;
aphassitaṃ paññāya mahākaruṇāsamāpattiyā ñāṇaṃ natthīti—  sabbaññutaññāṇaṃ.
Tattha āvaraṇaṃ natthīti—  anāvaraṇañāṇaṃ.</p>
<p>
<a class="ms" id="p_26Ps_707"></a><a class="sc" id="707"></a>Yāvatā sadevakassa
lokassa samārakassa sabrahmakassa sassamaṇabrāhmaṇiyā pajāya sadevamanussāya
diṭṭhaṃ sutaṃ mutaṃ viññātaṃ pattaṃ pariyesitaṃ anuvicaritaṃ manasā, sabbaṃ
ñātaṃ, sabbaṃ diṭṭhaṃ, sabbaṃ viditaṃ, sabbaṃ sacchikataṃ, sabbaṃ phassitaṃ
paññāya; aphassitaṃ paññāya natthīti—  sabbaññutaññāṇaṃ. Tattha āvaraṇaṃ
natthīti—  anāvaraṇañāṇaṃ.</p>
<blockquote class="gatha">
<p>
<a class="ms" id="p_26Ps_708"></a>
<a class="sc" id="708"></a>
Na tassa addiṭṭhamidhatthi kiñci,<br>
Atho aviññātamajānitabbaṃ;<br>
Sabbaṃ abhiññāsi yadatthi neyyaṃ,<br>
Tathāgato tena samantacakkhūti.<br>
</p>
</blockquote>
<p class="endsutta">
<a class="ms" id="p_26Ps_709"></a>
<a class="sc" id="709"></a>
Ñāṇakathā niṭṭhitā.</p>
</article>
<div id="metaarea">
<p>
Pali text from the Mahāsaṅgīti Tipiṭaka Buddhavasse 2500: World Tipiṭaka
Edition in Roman Script. Edited and published by The M.L. Maniratana Bunnag
Dhamma Society Fund, 2005. Based on the digital edition of the Chaṭṭha
Saṅgāyana published by the Vipassana Research Institute, with corrections and
proofreading by the Dhamma Society.</p>
</div>
</section>
</div>
</body>
</html>