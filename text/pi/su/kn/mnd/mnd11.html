<!DOCTYPE html>
<html>
<head>
<meta charset="UTF-8">
<meta author=" Pali text from the Mahāsaṅgīti Tipiṭaka Buddhavasse 2500">
<title></title>
</head>
<body class="msfile">
<div id="text" lang="pi">
<div id="toc">
</div>
<section class="sutta" id="mnd11">
<article>
<div class="hgroup">
<p class="division">Mahāniddesa</p>
<p>Aṭṭhakavagga</p>
<h1>Kalahavivādasuttaniddesa</h1>
</div>
<p>
<a class="ms" id="p_24Mn_940"></a><a class="sc" id="1"></a>Atha
kalahavivādasuttaniddesaṃ vakkhati— </p>
<blockquote class="gatha">
<p>
<a class="msdiv" id="msdiv97"></a>
<a class="ms" id="p_24Mn_941"></a>
<a class="sc" id="2"></a>
<strong>Kutopahūtā kalahā vivādā,</strong>
<br>
<strong>Paridevasokā sahamaccharā ca;</strong>
<br>
<strong>Mānātimānā sahapesuṇā ca,</strong>
<br>
<strong>Kutopahūtā te tadiṅgha brūhi.</strong>
<br>
</p>
</blockquote>
<p>
<a class="ms" id="p_24Mn_942"></a><a class="sc" id="3"></a><strong>Kutopahūtā
kalahā vivādā</strong>ti.
<strong>Kalaho</strong>ti ekena ākārena kalaho;
<strong>vivādo</strong>tipi taññeva. Yo kalaho so vivādo, yo vivādo so kalaho.
Atha vā aparena ākārena vivādo vuccati kalahassa pubbabhāgo vivādo. Rājānopi
rājūhi vivadanti, khattiyāpi khattiyehi vivadanti, brāhmaṇāpi brāhmaṇehi
vivadanti, gahapatīpi gahapatīhi vivadanti, mātāpi puttena vivadati, puttopi
mātarā vivadati, pitāpi puttena vivadati, puttopi pitarā vivadati, bhātāpi
bhātarā vivadati, bhātāpi bhaginiyā vivadati, bhaginīpi bhātarā vivadati,
sahāyopi sahāyena vivadati—  ayaṃ vivādo. Katamo kalaho? Āgārikā daṇḍapasutā
kāyena vācāya kalahaṃ karonti, pabbajitā āpattiṃ āpajjantā kāyena vācāya
kalahaṃ karonti—  ayaṃ kalaho.</p>
<p>
<a class="ms" id="p_24Mn_943"></a><a class="sc" id="4"></a><strong>Kutopahūtā
kalahā vivādā</strong>ti. Kalahā ca vivādā ca kutopahūtā kutojātā kutosañjātā
kutonibbattā kutoabhinibbattā kutopātubhūtā, kiṃnidānā kiṃsamudayā kiṃjātikā
kiṃpabhavāti kalahassa ca vivādassa ca mūlaṃ pucchati, hetuṃ pucchati, nidānaṃ
pucchati, sambhavaṃ pucchati, pabhavaṃ pucchati, samuṭṭhānaṃ pucchati, āhāraṃ
pucchati, ārammaṇaṃ pucchati, paccayaṃ pucchati, samudayaṃ pucchati papucchati
yācati ajjhesati pasādetīti—  kutopahūtā kalahā vivādā.</p>
<p>
<a class="ms" id="p_24Mn_944"></a><a class="sc" id="5"></a><strong>Paridevasokā
sahamaccharā cā</strong>ti.
<strong>Paridevo</strong>ti ñātibyasanena vā phuṭṭhassa, bhogabyasanena vā
phuṭṭhassa, rogabyasanena vā phuṭṭhassa, sīlabyasanena vā phuṭṭhassa,
diṭṭhibyasanena vā phuṭṭhassa, aññataraññatarena vā byasanena samannāgatassa,
aññataraññatarena vā dukkhadhammena phuṭṭhassa, ādevo paridevo, ādevanā
paridevanā, ādevitattaṃ paridevitattaṃ, vācā palāpo vippalāpo lālappo
lālappāyanā lālappāyitattaṃ.
<strong>Soko</strong>ti ñātibyasanena vā phuṭṭhassa,
bhogarogasīladiṭṭhibyasanena vā phuṭṭhassa, aññataraññatarena vā byasanena
samannāgatassa, aññataraññatarena vā dukkhadhammena phuṭṭhassa, soko socanā
socitattaṃ, antosoko antoparisoko, antoḍāho antopariḍāho, cetaso parijjhāyanā
domanassaṃ sokasallaṃ.
<strong>Maccharan</strong>ti pañca macchariyāni—  āvāsamacchariyaṃ,
kulamacchariyaṃ, lābhamacchariyaṃ, vaṇṇamacchariyaṃ, dhammamacchariyaṃ. Yaṃ
evarūpaṃ macchariyaṃ maccharāyanaṃ maccharāyitattaṃ vevicchaṃ kadariyaṃ
kaṭukañcukatā aggahitattaṃ cittassa—  idaṃ vuccati macchariyaṃ. Api ca,
khandhamacchariyampi macchariyaṃ, dhātumacchariyampi macchariyaṃ,
āyatanamacchariyampi macchariyaṃ gāho. Idaṃ vuccati macchariyanti—
paridevasokā sahamaccharā ca.</p>
<p>
<a class="ms" id="p_24Mn_945"></a><a class="sc" id="6"></a><strong>Mānātimānā
sahapesuṇā cā</strong>ti.
<strong>Māno</strong>ti idhekacco mānaṃ janeti jātiyā vā gottena vā
kolaputtiyena vā vaṇṇapokkharatāya vā dhanena vā ajjhenena vā kammāyatanena vā
sippāyatanena vā vijjāṭṭhānena vā sutena vā paṭibhānena vā aññataraññatarena vā
vatthunā.
<strong>Atimāno</strong>ti idhekacco paraṃ atimaññati jātiyā vā gottena vā…pe…
aññataraññatarena vā vatthunā.
<strong>Pesuññan</strong>ti idhekacco pisuṇavāco hoti—  ito sutvā amutra
akkhātā imesaṃ bhedāya, amutra vā sutvā imesaṃ akkhātā amūsaṃ bhedāya. Iti
samaggānaṃ vā bhettā, bhinnānaṃ vā anuppadātā, vaggārāmo vaggarato vagganandī
vaggakaraṇiṃ vācaṃ bhāsitā hoti—  idaṃ vuccati pesuññaṃ. Api ca dvīhi kāraṇehi
pesuññaṃ upasaṃharati—  piyakamyatāya vā bhedādhippāyena vā. Kathaṃ
piyakamyatāya pesuññaṃ upasaṃharati? Imassa piyo bhavissāmi, manāpo bhavissāmi,
vissāsiko bhavissāmi, abbhantariko bhavissāmi, suhadayo bhavissāmīti—  evaṃ
piyakamyatāya pesuññaṃ upasaṃharati. Kathaṃ bhedādhippāyena pesuññaṃ
upasaṃharati? Kathaṃ ime nānā assu, vinā assu, vaggā assu, dvidhā assu, dvejjhā
assu, dve pakkhā assu, bhijjeyyuṃ na samāgaccheyyuṃ, dukkhaṃ na phāsu
vihareyyunti—  evaṃ bhedādhippāyena pesuññaṃ upasaṃharatīti—  mānātimānā
sahapesuṇā ca.</p>
<p>
<a class="ms" id="p_24Mn_946"></a><a class="sc" id="7"></a><strong>Kutopahūtā
te tadiṅgha brūhī</strong>ti. Kalaho ca vivādo ca paridevo ca soko ca
macchariyañca māno ca atimāno ca pesuññañcāti—  ime aṭṭha kilesā kutopahūtā
kutojātā kutosañjātā kutonibbattā kutoabhinibbattā kutopātubhūtā, kiṃnidānā
kiṃsamudayā kiṃjātikā kiṃpabhavāti. Imesaṃ aṭṭhannaṃ kilesānaṃ mūlaṃ pucchati,
hetuṃ pucchati, nidānaṃ pucchati, sambhavaṃ pucchati, pabhavaṃ pucchati,
samuṭṭhānaṃ pucchati, āhāraṃ pucchati, ārammaṇaṃ pucchati, paccayaṃ pucchati,
samudayaṃ pucchati papucchati yācati ajjhesati pasādetīti—  kutopahūtā te
tadiṅgha brūhīti. Iṅgha brūhi ācikkha desehi paññapehi paṭṭhapehi vivara
vibhaja uttānīkarohi pakāsehīti—  kutopahūtā te tadiṅgha brūhi.</p>
<p>
<a class="ms" id="p_24Mn_947"></a><a class="sc" id="8"></a>Tenāha so nimmito—
</p>
<blockquote class="gatha">
<p>
<a class="ms" id="p_24Mn_948"></a>
<a class="sc" id="9"></a>
“Kutopahūtā kalahā vivādā,<br>
Paridevasokā sahamaccharā ca;<br>
Mānātimānā sahapesuṇā ca,<br>
Kutopahūtā te tadiṅgha brūhī”ti.<br>
</p>
<p>
<a class="msdiv" id="msdiv98"></a>
<a class="ms" id="p_24Mn_949"></a>
<a class="sc" id="10"></a>
<strong>Piyappahūtā kalahā vivādā,</strong>
<br>
<strong>Paridevasokā sahamaccharā ca;</strong>
<br>
<strong>Mānātimānā sahapesuṇā ca,</strong>
<br>
<strong>Maccherayuttā kalahā vivādā;</strong>
<br>
<strong>Vivādajātesu ca pesuṇāni.</strong>
<br>
</p>
</blockquote>
<p>
<a class="ms" id="p_24Mn_950"></a><a class="sc" id="11"></a><strong>Piyappahūtā
kalahā vivādā, paridevasokā sahamaccharā cā</strong>ti.
<strong>Piyā</strong>ti dve piyā—  sattā vā saṅkhārā vā. Katame sattā piyā?
Idha yassa te honti atthakāmā hitakāmā phāsukāmā yogakkhemakāmā mātā vā pitā vā
bhātā vā bhaginī vā putto vā dhītā vā mittā vā amaccā vā ñātī vā sālohitā vā—
ime sattā piyā. Katame saṅkhārā piyā? Manāpikā rūpā manāpikā saddā manāpikā
gandhā manāpikā rasā manāpikā phoṭṭhabbā—  ime saṅkhārā piyā.</p>
<p>
<a class="ms" id="p_24Mn_951"></a><a class="sc" id="12"></a>Piyaṃ vatthuṃ
acchedasaṅkinopi kalahaṃ karonti, acchijjantepi kalahaṃ karonti, acchinnepi
kalahaṃ karonti. Piyaṃ vatthuṃ vipariṇāmasaṅkinopi kalahaṃ karonti,
vipariṇāmantepi kalahaṃ karonti, vipariṇatepi kalahaṃ karonti. Piyaṃ vatthuṃ
acchedasaṅkinopi vivadanti, acchijjantepi vivadanti, acchinnepi vivadanti.
Piyaṃ vatthuṃ vipariṇāmasaṅkinopi vivadanti, vipariṇāmantepi vivadanti,
vipariṇatepi vivadanti. Piyaṃ vatthuṃ acchedasaṅkinopi paridevanti,
acchijjantepi paridevanti, acchinnepi paridevanti. Piyaṃ vatthuṃ
vipariṇāmasaṅkinopi paridevanti, vipariṇāmantepi paridevanti, vipariṇatepi
paridevanti. Piyaṃ vatthuṃ acchedasaṅkinopi socanti, acchijjantepi socanti,
acchinnepi socanti. Piyaṃ vatthuṃ vipariṇāmasaṅkinopi socanti, vipariṇāmantepi
socanti, vipariṇatepi socanti. Piyaṃ vatthuṃ rakkhanti gopenti pariggaṇhanti
mamāyanti maccharāyanti.</p>
<p>
<a class="ms" id="p_24Mn_952"></a><a class="sc" id="13"></a><strong>Mānātimānā
sahapesuṇā cā</strong>ti. Piyaṃ vatthuṃ nissāya mānaṃ janenti, piyaṃ vatthuṃ
nissāya atimānaṃ janenti. Kathaṃ piyaṃ vatthuṃ nissāya mānaṃ janenti? Mayaṃ
lābhino manāpikānaṃ rūpānaṃ saddānaṃ gandhānaṃ rasānaṃ phoṭṭhabbānanti. Evaṃ
piyaṃ vatthuṃ nissāya mānaṃ janenti. Kathaṃ piyaṃ vatthuṃ nissāya atimānaṃ
janenti? Mayaṃ lābhino manāpikānaṃ rūpānaṃ saddānaṃ gandhānaṃ rasānaṃ
phoṭṭhabbānaṃ, ime panaññe na lābhino manāpikānaṃ rūpānaṃ saddānaṃ gandhānaṃ
rasānaṃ phoṭṭhabbānanti. Evaṃ piyaṃ vatthuṃ nissāya atimānaṃ janenti.
<strong>Pesuññan</strong>ti idhekacco pisuṇavāco hoti, ito sutvā amutra akkhātā
imesaṃ bhedāya…pe…  evaṃ bhedādhippāyena pesuññaṃ upasaṃharatīti…pe…
mānātimānā sahapesuṇā ca.</p>
<p>
<a class="ms" id="p_24Mn_953"></a><a class="sc" id="14"></a><strong>Maccherayuttā
kalahā vivādā</strong>ti. Kalaho ca vivādo ca paridevo ca soko ca māno ca
atimāno ca pesuññañcāti—  ime satta kilesā macchariye yuttā payuttā āyuttā
samāyuttāti—  maccherayuttā kalahā vivādā.</p>
<p>
<a class="ms" id="p_24Mn_954"></a><a class="sc" id="15"></a><strong>Vivādajātesu
ca pesuṇānī</strong>ti. Vivāde jāte sañjāte nibbatte abhinibbatte pātubhūte
pesuññaṃ upasaṃharanti; ito sutvā amutra akkhāyanti imesaṃ bhedāya, amutra vā
sutvā imesaṃ akkhāyanti amūsaṃ bhedāya. Iti samaggānaṃ vā bhettāro, bhinnānaṃ
vā anuppadātāro, vaggārāmā vaggaratā vagganandī vaggakaraṇiṃ vācaṃ bhāsitāro
honti—  idaṃ vuccati pesuññaṃ. Api ca dvīhi kāraṇehi pesuññaṃ upasaṃharanti—
piyakamyatāya vā bhedādhippāyena vā. Kathaṃ piyakamyatāya pesuññaṃ
upasaṃharanti? Imassa piyā bhavissāma, manāpā bhavissāma, vissāsikā bhavissāma,
abbhantarikā bhavissāma, suhadayā bhavissāmāti. Evaṃ piyakamyatāya pesuññaṃ
upasaṃharanti. Kathaṃ bhedādhippāyena pesuññaṃ upasaṃharanti? “Kathaṃ ime nānā
assu, vinā assu, vaggā assu, dvedhā assu, dvejjhā assu, dve pakkhā assu,
bhijjeyyuṃ na samāgaccheyyuṃ, dukkhaṃ na phāsu vihareyyun”ti—  evaṃ
bhedādhippāyena pesuññaṃ upasaṃharantīti—  vivādajātesu ca pesuṇāni.</p>
<p>
<a class="ms" id="p_24Mn_955"></a><a class="sc" id="16"></a>Tenāha bhagavā—
</p>
<blockquote class="gatha">
<p>
<a class="ms" id="p_24Mn_956"></a>
<a class="sc" id="17"></a>
“Piyappahūtā kalahā vivādā,<br>
Paridevasokā sahamaccharā ca;<br>
Mānātimānā sahapesuṇā ca,<br>
Maccherayuttā kalahā vivādā;<br>
Vivādajātesu ca pesuṇānī”ti.<br>
</p>
<p>
<a class="msdiv" id="msdiv99"></a>
<a class="ms" id="p_24Mn_957"></a>
<a class="sc" id="18"></a>
<strong>Piyā su lokasmiṃ kutonidānā,</strong>
<br>
<strong>Ye cāpi lobhā vicaranti loke;</strong>
<br>
<strong>Āsā ca niṭṭhā ca kutonidānā,</strong>
<br>
<strong>Ye samparāyāya narassa honti.</strong>
<br>
</p>
</blockquote>
<p>
<a class="ms" id="p_24Mn_958"></a><a class="sc" id="19"></a><strong>Piyā su
lokasmiṃ kutonidānā</strong>ti. Piyā kutonidānā kutojātā kutosañjātā
kutonibbattā kutoabhinibbattā kutopātubhūtā, kiṃnidānā kiṃsamudayā kiṃjātikā
kiṃpabhavāti piyānaṃ mūlaṃ pucchati…pe…  samudayaṃ pucchati papucchati yācati
ajjhesati pasādetīti—  piyā su lokasmiṃ kutonidānā.</p>
<p>
<a class="ms" id="p_24Mn_959"></a><a class="sc" id="20"></a><strong>Ye cāpi
lobhā vicaranti loke</strong>ti.
<strong>Ye cāpī</strong>ti khattiyā ca brāhmaṇā ca vessā ca suddā ca gahaṭṭhā
ca pabbajitā ca devā ca manussā ca.
<strong>Lobhā</strong>ti yo lobho lubbhanā lubbhitattaṃ sārāgo sārajjanā
sārajjitattaṃ abhijjhā lobho akusalamūlaṃ.
<strong>Vicarantī</strong>ti vicaranti viharanti iriyanti vattanti pālenti
yapenti yāpenti.
<strong>Loke</strong>ti apāyaloke manussaloke devaloke khandhaloke dhātuloke
āyatanaloketi—  ye cāpi lobhā vicaranti loke.</p>
<p>
<a class="ms" id="p_24Mn_960"></a><a class="sc" id="21"></a><strong>Āsā ca
niṭṭhā ca kutonidānā</strong>ti. Āsā ca niṭṭhā ca kutonidānā kutojātā
kutosañjātā kutonibbattā kutoabhinibbattā kutopātubhūtā, kiṃnidānā kiṃsamudayā
kiṃjātikā kiṃpabhavāti āsāya ca niṭṭhāya ca mūlaṃ pucchati…pe…  samudayaṃ
pucchati papucchati yācati ajjhesati pasādetīti—  āsā ca niṭṭhā ca kutonidānā.
<strong>Ye samparāyāya narassa hontī</strong>ti. Ye narassa parāyanā honti dīpā
honti tāṇā honti leṇā honti saraṇā honti niṭṭhā parāyanā hontīti—  ye
samparāyāya narassa honti.</p>
<p>
<a class="ms" id="p_24Mn_961"></a><a class="sc" id="22"></a>Tenāha so nimmito—
</p>
<blockquote class="gatha">
<p>
<a class="ms" id="p_24Mn_962"></a>
<a class="sc" id="23"></a>
“Piyā su lokasmiṃ kutonidānā,<br>
Ye cāpi lobhā vicaranti loke;<br>
Āsā ca niṭṭhā ca kutonidānā,<br>
Ye samparāyāya narassa hontī”ti.<br>
</p>
<p>
<a class="msdiv" id="msdiv100"></a>
<a class="ms" id="p_24Mn_963"></a>
<a class="sc" id="24"></a>
<strong>Chandānidānāni piyāni loke,</strong>
<br>
<strong>Ye cāpi lobhā vicaranti loke;</strong>
<br>
<strong>Āsā ca niṭṭhā ca itonidānā,</strong>
<br>
<strong>Ye samparāyāya narassa honti.</strong>
<br>
</p>
</blockquote>
<p>
<a class="ms" id="p_24Mn_964"></a><a class="sc" id="25"></a><strong>Chandānidānāni
piyāni loke</strong>ti.
<strong>Chando</strong>ti yo kāmesu kāmacchando kāmarāgo kāmanandī kāmataṇhā
kāmasneho kāmapariḷāho kāmamucchā kāmajjhosānaṃ kāmogho kāmayogo kāmupādānaṃ
kāmacchandanīvaraṇaṃ. Api ca pañca chandā—  pariyesanacchando,
paṭilābhacchando, paribhogacchando, sannidhicchando, visajjanacchando. Katamo
pariyesanacchando? Idhekacco ajjhositoyeva atthiko chandajāto rūpe pariyesati,
sadde…  gandhe…  rase…  phoṭṭhabbe pariyesati—  ayaṃ pariyesanacchando. Katamo
paṭilābhacchando? Idhekacco ajjhositoyeva atthiko chandajāto rūpe paṭilabhati,
sadde…  gandhe…  rase…  phoṭṭhabbe paṭilabhati—  ayaṃ paṭilābhacchando. Katamo
paribhogacchando? Idhekacco ajjhositoyeva atthiko chandajāto rūpe paribhuñjati,
sadde…  gandhe…  rase…  phoṭṭhabbe paribhuñjati—  ayaṃ paribhogacchando.
Katamo sannidhicchando? Idhekacco ajjhositoyeva atthiko chandajāto
dhanasannicayaṃ karoti “āpadāsu bhavissatī”ti—  ayaṃ sannidhicchando. Katamo
visajjanacchando? Idhekacco ajjhositoyeva atthiko chandajāto dhanaṃ visajjeti
hatthārohānaṃ assārohānaṃ rathikānaṃ dhanuggahānaṃ pattikānaṃ “ime maṃ
rakkhissanti gopissanti samparivārissantī”ti—  ayaṃ visajjanacchando.
<strong>Piyānī</strong>ti dve piyā—  sattā vā saṅkhārā vā…pe…  ime sattā
piyā…pe…  ime saṅkhārā piyā.
<strong>Chandānidānāni piyāni loke</strong>ti. Piyā chandanidānā chandasamudayā
chandajātikā chandapabhavāti—  chandānidānāni piyāni loke.</p>
<p>
<a class="ms" id="p_24Mn_965"></a><a class="sc" id="26"></a><strong>Ye cāpi
lobhā vicaranti loke</strong>ti.
<strong>Ye cāpī</strong>ti khattiyā ca brāhmaṇā ca vessā ca suddā ca gahaṭṭhā
ca pabbajitā ca devā ca manussā ca.
<strong>Lobhā</strong>ti yo lobho lubbhanā lubbhitattaṃ sārāgo sārajjanā
sārajjitattaṃ abhijjhā lobho akusalamūlaṃ.
<strong>Vicarantī</strong>ti vicaranti viharanti iriyanti vattanti pālenti
yapenti yāpenti.
<strong>Loke</strong>ti apāyaloke…pe…  āyatanaloketi—  ye cāpi lobhā vicaranti
loke.</p>
<p>
<a class="ms" id="p_24Mn_966"></a><a class="sc" id="27"></a><strong>Āsā ca
niṭṭhā ca itonidānā</strong>ti. Āsā vuccati taṇhā. Yo rāgo sārāgo…pe…  abhijjhā
lobho akusalamūlaṃ.
<strong>Niṭṭhā</strong>ti idhekacco rūpe pariyesanto rūpaṃ paṭilabhati,
rūpaniṭṭho hoti, sadde…  gandhe…  rase…  phoṭṭhabbe…  kulaṃ…  gaṇaṃ…  āvāsaṃ…
lābhaṃ…  yasaṃ…  pasaṃsaṃ…  sukhaṃ…  cīvaraṃ…  piṇḍapātaṃ…  senāsanaṃ…
gilānapaccayabhesajjaparikkhāraṃ…  suttantaṃ…  vinayaṃ…  abhidhammaṃ…
āraññikaṅgaṃ…  piṇḍapātikaṅgaṃ…  paṃsukūlikaṅgaṃ…  tecīvarikaṅgaṃ…
sapadānacārikaṅgaṃ…  khalupacchābhattikaṅgaṃ…  nesajjikaṅgaṃ…
yathāsanthatikaṅgaṃ…  paṭhamaṃ jhānaṃ…  dutiyaṃ jhānaṃ…  tatiyaṃ jhānaṃ…
catutthaṃ jhānaṃ…  ākāsānañcāyatanasamāpattiṃ…  viññāṇañcāyatanasamāpattiṃ…
ākiñcaññāyatanasamāpattiṃ …  nevasaññānāsaññāyatanasamāpattiṃ pariyesanto
nevasaññānāsaññāyatanasamāpattiṃ paṭilabhati,
nevasaññānāsaññāyatanasamāpattiniṭṭho hoti.</p>
<blockquote class="gatha">
<p>
<a class="ms" id="p_24Mn_967"></a>
<a class="sc" id="28"></a>
“Āsāya kasate khettaṃ,<br>
bījaṃ āsāya vappati;<br>
Āsāya vāṇijā yanti,<br>
samuddaṃ dhanahārakā;<br>
Yāya āsāya tiṭṭhāmi,<br>
sā me āsā samijjhatī”ti.<br>
</p>
</blockquote>
<p>
<a class="ms" id="p_24Mn_968"></a><a class="sc" id="29"></a>Āsāya samiddhi
vuccate niṭṭhā.
<strong>Āsā</strong>
<strong>ca niṭṭhā ca itonidānā</strong>ti. Āsā ca niṭṭhā ca ito chandanidānā
chandasamudayā chandajātikā chandapabhavāti—  āsā ca niṭṭhā ca itonidānā.</p>
<p>
<a class="ms" id="p_24Mn_969"></a><a class="sc" id="30"></a><strong>Ye
samparāyāya narassa hontī</strong>ti. Ye narassa parāyanā honti dīpā honti tāṇā
honti leṇā honti saraṇā honti niṭṭhā parāyanā hontīti—  ye samparāyāya narassa
honti.</p>
<p>
<a class="ms" id="p_24Mn_970"></a><a class="sc" id="31"></a>Tenāha bhagavā—
</p>
<blockquote class="gatha">
<p>
<a class="ms" id="p_24Mn_971"></a>
<a class="sc" id="32"></a>
“Chandānidānāni piyāni loke,<br>
Ye cāpi lobhā vicaranti loke;<br>
Āsā ca niṭṭhā ca itonidānā,<br>
Ye samparāyāya narassa hontī”ti.<br>
</p>
<p>
<a class="msdiv" id="msdiv101"></a>
<a class="ms" id="p_24Mn_972"></a>
<a class="sc" id="33"></a>
<strong>Chando nu lokasmiṃ kutonidāno,</strong>
<br>
<strong>Vinicchayā cāpi kutopahūtā;</strong>
<br>
<strong>Kodho mosavajjañca kathaṃkathā ca,</strong>
<br>
<strong>Ye cāpi dhammā samaṇena vuttā.</strong>
<br>
</p>
</blockquote>
<p>
<a class="ms" id="p_24Mn_973"></a><a class="sc" id="34"></a><strong>Chando nu
lokasmiṃ kutonidāno</strong>ti. Chando kutonidāno kutojāto kutosañjāto
kutonibbatto kutoabhinibbatto kutopātubhūto, kiṃnidāno kiṃsamudayo kiṃjātiko
kiṃpabhavoti chandassa mūlaṃ pucchati…pe…  samudayaṃ pucchati papucchati yācati
ajjhesati pasādetīti—  chando nu lokasmiṃ kutonidāno.</p>
<p>
<a class="ms" id="p_24Mn_974"></a><a class="sc" id="35"></a><strong>Vinicchayā
cāpi kutopahūtā</strong>ti. Vinicchayā kutopahūtā kutojātā kutosañjātā
kutonibbattā kutoabhinibbattā kutopātubhūtā, kiṃnidānā kiṃsamudayā kiṃjātikā
kiṃpabhavāti vinicchayānaṃ mūlaṃ pucchati…pe…  samudayaṃ pucchati papucchati
yācati ajjhesati pasādetīti—  vinicchayā cāpi kutopahūtā.</p>
<p>
<a class="ms" id="p_24Mn_975"></a><a class="sc" id="36"></a><strong>Kodho
mosavajjañca kathaṃkathā cā</strong>ti.
<strong>Kodho</strong>ti yo evarūpo cittassa āghāto paṭighāto, paṭighaṃ
paṭivirodho, kopo pakopo sampakopo, doso padoso sampadoso, cittassa byāpatti
manopadoso, kodho kujjhanā kujjhitattaṃ, doso dussanā dussitattaṃ, byāpatti
byāpajjanā byāpajjitattaṃ, virodho paṭivirodho, caṇḍikkaṃ asuropo anattamanatā
cittassa.
<strong>Mosavajjaṃ</strong> vuccati musāvādo.
<strong>Kathaṃkathā</strong> vuccati vicikicchāti—  kodho mosavajjañca
kathaṃkathā ca.</p>
<p>
<a class="ms" id="p_24Mn_976"></a><a class="sc" id="37"></a><strong>Ye cāpi
dhammā samaṇena vuttā</strong>ti.
<strong>Ye cāpī</strong>ti ye kodhena ca mosavajjena ca kathaṃkathāya ca
sahagatā sahajātā saṃsaṭṭhā sampayuttā, ekuppādā ekanirodhā ekavatthukā
ekārammaṇā—  ime vuccanti ye cāpi dhammā. Atha vā ye te kilesā aññajātikā
aññavihitakā—  ime vuccanti ye cāpi dhammā.
<strong>Samaṇena vuttā</strong>ti samaṇena samitapāpena brāhmaṇena
bāhitapāpadhammena bhikkhunā bhinnakilesamūlena sabbākusalamūlabandhanā
pamuttena vuttā pavuttā ācikkhitā desitā paññapitā paṭṭhapitā vivaṭā vibhattā
uttānīkatā pakāsitāti—  ye cāpi dhammā samaṇena vuttā.</p>
<p>
<a class="ms" id="p_24Mn_977"></a><a class="sc" id="38"></a>Tenāha so nimmito—
</p>
<blockquote class="gatha">
<p>
<a class="ms" id="p_24Mn_978"></a>
<a class="sc" id="39"></a>
“Chando nu lokasmiṃ kutonidāno,<br>
Vinicchayā cāpi kutopahūtā;<br>
Kodho mosavajjañca kathaṃkathā ca,<br>
Ye cāpi dhammā samaṇena vuttā”ti.<br>
</p>
<p>
<a class="msdiv" id="msdiv102"></a>
<a class="ms" id="p_24Mn_979"></a>
<a class="sc" id="40"></a>
<strong>Sātaṃ asātanti yamāhu loke,</strong>
<br>
<strong>Tamūpanissāya pahoti chando;</strong>
<br>
<strong>Rūpesu disvā vibhavaṃ bhavañca,</strong>
<br>
<strong>Vinicchayaṃ kubbati jantu loke.</strong>
<br>
</p>
</blockquote>
<p>
<a class="ms" id="p_24Mn_980"></a><a class="sc" id="41"></a><strong>Sātaṃ
asātanti yamāhu loke</strong>ti.
<strong>Sātan</strong>ti sukhā ca vedanā, iṭṭhañca vatthu.
<strong>Asātan</strong>ti dukkhā ca vedanā, aniṭṭhañca vatthu.
<strong>Yamāhu loke</strong>ti yaṃ āhaṃsu yaṃ kathenti yaṃ bhaṇanti yaṃ dīpenti
yaṃ voharantīti—  sātaṃ asātanti yamāhu loke.</p>
<p>
<a class="ms" id="p_24Mn_981"></a><a class="sc" id="42"></a><strong>Tamūpanissāya
pahoti chando</strong>ti. Sātāsātaṃ nissāya, sukhadukkhaṃ nissāya,
somanassadomanassaṃ nissāya, iṭṭhāniṭṭhaṃ nissāya, anunayapaṭighaṃ nissāya
chando pahoti pabhavati jāyati sañjāyati nibbattati abhinibbattatīti—
tamūpanissāya pahoti chando.</p>
<p>
<a class="ms" id="p_24Mn_982"></a><a class="sc" id="43"></a><strong>Rūpesu
disvā vibhavaṃ bhavañcā</strong>ti.
<strong>Rūpesū</strong>ti cattāro ca mahābhūtā catunnañca mahābhūtānaṃ upādāya
rūpaṃ. Katamo rūpānaṃ bhavo? Yo rūpānaṃ bhavo jāti sañjāti nibbatti
abhinibbatti pātubhāvo—  ayaṃ rūpānaṃ bhavo. Katamo rūpānaṃ vibhavo? Yo rūpānaṃ
khayo vayo bhedo paribhedo aniccatā antaradhānaṃ—  ayaṃ rūpānaṃ vibhavo.
<strong>Rūpesu disvā vibhavaṃ bhavañcā</strong>ti rūpesu bhavañca vibhavañca
disvā passitvā tulayitvā tīrayitvā vibhāvayitvā vibhūtaṃ katvāti—  rūpesu disvā
vibhavaṃ bhavañca.</p>
<p>
<a class="ms" id="p_24Mn_983"></a><a class="sc" id="44"></a><strong>Vinicchayaṃ
kubbati jantu loke</strong>ti.
<strong>Vinicchayā</strong>ti dve vinicchayā—  taṇhāvinicchayo ca,
diṭṭhivinicchayo ca. Kathaṃ taṇhāvinicchayaṃ karoti? Idhekaccassa anuppannā
ceva bhogā na uppajjanti, uppannā ca bhogā parikkhayaṃ gacchanti. Tassa evaṃ
hoti—  “kena nu kho me upāyena anuppannā ceva bhogā na uppajjanti, uppannā ca
bhogā parikkhayaṃ gacchantī”ti. Tassa pana evaṃ hoti
“surāmerayamajjappamādaṭṭhānānuyogaṃ anuyuttassa me anuppannā ceva bhogā na
uppajjanti, uppannā ca bhogā parikkhayaṃ gacchanti; vikālavisikhācariyānuyogaṃ
anuyuttassa me anuppannā ceva bhogā na uppajjanti, uppannā ca bhogā parikkhayaṃ
gacchanti; samajjābhicaraṇaṃ anuyuttassa me…  jutappamādaṭṭhānānuyogaṃ
anuyuttassa me…  pāpamittānuyogaṃ anuyuttassa me anuppannā ceva bhogā na
uppajjanti, uppannā ca bhogā parikkhayaṃ gacchanti; ālasyānuyogaṃ anuyuttassa
me anuppannā ceva bhogā na uppajjanti, uppannā ca bhogā parikkhayaṃ
gacchantī”ti evaṃ ñāṇaṃ katvā cha bhogānaṃ apāyamukhāni na sevati, cha bhogānaṃ
āyamukhāni sevati. Evampi taṇhāvinicchayaṃ karoti.</p>
<p>
<a class="ms" id="p_24Mn_984"></a><a class="sc" id="45"></a>Atha vā kasiyā vā
vaṇijjāya vā gorakkhena vā issatthena vā rājaporisena vā sippaññatarena vā
paṭipajjati. Evampi taṇhāvinicchayaṃ karoti. Kathaṃ diṭṭhivinicchayaṃ karoti?
Cakkhusmiṃ uppanne jānāti—  “attā me uppanno”ti, cakkhusmiṃ antarahite jānāti—
“attā me antarahito vigato me attā”ti. Evampi diṭṭhivinicchayaṃ karoti.
Sotasmiṃ…  ghānasmiṃ…  jivhāya…  kāyasmiṃ…  rūpasmiṃ…  saddasmiṃ…  gandhasmiṃ…
rasasmiṃ…  phoṭṭhabbasmiṃ uppanne jānāti—  “attā me uppanno”ti,
phoṭṭhabbasmiṃ antarahite jānāti—  “attā me antarahito vigato me attā”ti.
Evampi diṭṭhivinicchayaṃ karoti janeti sañjaneti nibbatteti abhinibbatteti.
<strong>Jantū</strong>ti satto naro mānavo…pe…  manujo.
<strong>Loke</strong>ti apāyaloke…pe…  āyatanaloketi—  vinicchayaṃ kubbati
jantu loke.</p>
<p>
<a class="ms" id="p_24Mn_985"></a><a class="sc" id="46"></a>Tenāha bhagavā—
</p>
<blockquote class="gatha">
<p>
<a class="ms" id="p_24Mn_986"></a>
<a class="sc" id="47"></a>
“Sātaṃ asātanti yamāhu loke,<br>
Tamūpanissāya pahoti chando;<br>
Rūpesu disvā vibhavaṃ bhavañca,<br>
Vinicchayaṃ kubbati jantu loke”ti.<br>
</p>
<p>
<a class="msdiv" id="msdiv103"></a>
<a class="ms" id="p_24Mn_987"></a>
<a class="sc" id="48"></a>
<strong>Kodho mosavajjañca kathaṃkathā ca,</strong>
<br>
<strong>Etepi dhammā dvayameva sante;</strong>
<br>
<strong>Kathaṃkathī ñāṇapathāya sikkhe,</strong>
<br>
<strong>Ñatvā pavuttā samaṇena dhammā.</strong>
<br>
</p>
</blockquote>
<p>
<a class="ms" id="p_24Mn_988"></a><a class="sc" id="49"></a><strong>Kodho
mosavajjañca kathaṃkathā cā</strong>ti.
<strong>Kodho</strong>ti yo evarūpo cittassa āghāto paṭighāto…pe…
<strong>mosavajjaṃ</strong> vuccati musāvādo.
<strong>Kathaṃkathā</strong> vuccati vicikicchā. Iṭṭhaṃ vatthuṃ nissāyapi kodho
jāyati, aniṭṭhaṃ vatthuṃ nissāyapi kodho jāyati. Iṭṭhaṃ vatthuṃ nissāyapi
musāvādo uppajjati, aniṭṭhaṃ vatthuṃ nissāyapi musāvādo uppajjati. Iṭṭhaṃ
vatthuṃ nissāyapi kathaṃkathā uppajjati, aniṭṭhaṃ vatthuṃ nissāyapi kathaṃkathā
uppajjati.</p>
<p>
<a class="ms" id="p_24Mn_989"></a><a class="sc" id="50"></a>Kathaṃ aniṭṭhaṃ
vatthuṃ nissāya kodho jāyati? Pakatiyā aniṭṭhaṃ vatthuṃ nissāya kodho jāyati.
Anatthaṃ me acarīti kodho jāyati, anatthaṃ me caratīti kodho jāyati, anatthaṃ
me carissatīti kodho jāyati; piyassa me manāpassa anatthaṃ acari…  anatthaṃ
carati…  anatthaṃ carissatīti kodho jāyati; appiyassa me amanāpassa atthaṃ
acari…  atthaṃ carati…  atthaṃ carissatīti kodho jāyati. Evaṃ aniṭṭhaṃ vatthuṃ
nissāya kodho jāyati.</p>
<p>
<a class="ms" id="p_24Mn_990"></a><a class="sc" id="51"></a>Kathaṃ iṭṭhaṃ
vatthuṃ nissāya kodho jāyati? Iṭṭhaṃ vatthuṃ acchedasaṅkinopi kodho jāyati,
acchijjantepi kodho jāyati, acchinnepi kodho jāyati. Iṭṭhaṃ vatthuṃ
vipariṇāmasaṅkinopi kodho jāyati, vipariṇāmantepi kodho jāyati, vipariṇatepi
kodho jāyati. Evaṃ iṭṭhaṃ vatthuṃ nissāya kodho jāyati.</p>
<p>
<a class="ms" id="p_24Mn_991"></a><a class="sc" id="52"></a>Kathaṃ aniṭṭhaṃ
vatthuṃ nissāya musāvādo uppajjati? Idhekacco andubandhanena vā baddho; tassa
bandhanassa mokkhatthāya sampajānamusā bhāsati…  rajjubandhanena vā baddho…
saṅkhalikabandhanena vā baddho…  vettabandhanena vā baddho…  latābandhanena vā
baddho…  pakkhepabandhanena vā baddho…  parikkhepabandhanena vā baddho…
gāmanigamanagararaṭṭhabandhanena vā baddho…  janapadabandhanena vā baddho;
tassa bandhanassa mokkhatthāya sampajānamusā bhāsati. Evaṃ aniṭṭhaṃ vatthuṃ
nissāya musāvādo uppajjatīti.</p>
<p>
<a class="ms" id="p_24Mn_992"></a><a class="sc" id="53"></a>Kathaṃ iṭṭhaṃ
vatthuṃ nissāya musāvādo uppajjati? Idhekacco manāpikānaṃ rūpānaṃ hetu
sampajānamusā bhāsati…  manāpikānaṃ saddānaṃ…  gandhānaṃ…  rasānaṃ…
phoṭṭhabbānaṃ hetu…  cīvarahetu…  piṇḍapātahetu…  senāsanahetu…
gilānapaccayabhesajjaparikkhārahetu sampajānamusā bhāsati. Evaṃ iṭṭhaṃ vatthuṃ
nissāya musāvādo uppajjati.</p>
<p>
<a class="ms" id="p_24Mn_993"></a><a class="sc" id="54"></a>Kathaṃ aniṭṭhaṃ
vatthuṃ nissāya kathaṃkathā uppajjati? “Muccissāmi nu kho cakkhurogato, na nu
kho muccissāmi cakkhurogato. Muccissāmi nu kho sotarogato…  ghānarogato…
jivhārogato…  kāyarogato…  sīsarogato…  kaṇṇarogato…  mukharogato…  muccissāmi
nu kho dantarogato, na nu kho muccissāmi dantarogato”ti. Evaṃ aniṭṭhaṃ vatthuṃ
nissāya kathaṃkathā uppajjati.</p>
<p>
<a class="ms" id="p_24Mn_994"></a><a class="sc" id="55"></a>Kathaṃ iṭṭhaṃ
vatthuṃ nissāya kathaṃkathā uppajjati? “Labhissāmi nu kho manāpike rūpe, na nu
kho labhissāmi manāpike rūpe. Labhissāmi nu kho manāpike sadde…  gandhe…  rase…
phoṭṭhabbe…  kulaṃ…  gaṇaṃ…  āvāsaṃ…  lābhaṃ…  yasaṃ…  pasaṃsaṃ…  sukhaṃ…
cīvaraṃ…  piṇḍapātaṃ…  senāsanaṃ…  gilānapaccayabhesajjaparikkhāran”ti. Evaṃ
iṭṭhaṃ vatthuṃ nissāya kathaṃkathā uppajjatīti—  kodho mosavajjañca kathaṃkathā
ca.</p>
<p>
<a class="ms" id="p_24Mn_995"></a><a class="sc" id="56"></a><strong>Etepi
dhammā dvayameva sante</strong>ti. Sātāsāte sante, sukhadukkhe sante,
somanassadomanasse sante, iṭṭhāniṭṭhe sante, anunayapaṭighe sante saṃvijjamāne
atthi upalabbhamāneti—  etepi dhammā dvayameva sante.</p>
<p>
<a class="ms" id="p_24Mn_996"></a><a class="sc" id="57"></a><strong>Kathaṃkathī
ñāṇapathāya sikkhe</strong>ti. Ñāṇampi ñāṇapatho, ñāṇassa ārammaṇampi
ñāṇapatho, ñāṇasahabhunopi dhammā ñāṇapatho. Yathā ariyamaggo ariyapatho,
devamaggo devapatho, brahmamaggo brahmapatho; evamevaṃ ñāṇampi ñāṇapatho,
ñāṇassa ārammaṇampi ñāṇapatho, ñāṇasahabhunopi dhammā ñāṇapatho.</p>
<p>
<a class="ms" id="p_24Mn_997"></a><a class="sc" id="58"></a><strong>Sikkhe</strong>ti
tisso sikkhā—  adhisīlasikkhā, adhicittasikkhā, adhipaññāsikkhā. Katamā
adhisīlasikkhā? Idha bhikkhu sīlavā hoti, pātimokkhasaṃvarasaṃvuto viharati
ācāragocarasampanno, aṇumattesu vajjesu bhayadassāvī, samādāya sikkhati
sikkhāpadesu, khuddako sīlakkhandho…  mahanto sīlakkhandho…  sīlaṃ patiṭṭhā ādi
caraṇaṃ saṃyamo saṃvaro mukhaṃ pamukhaṃ kusalānaṃ dhammānaṃ samāpattiyā—  ayaṃ
adhisīlasikkhā. Katamā adhicittasikkhā? Idha bhikkhu vivicceva kāmehi…pe…
catutthaṃ jhānaṃ upasampajja viharati—  ayaṃ adhicittasikkhā. Katamā
adhipaññāsikkhā? Idha bhikkhu paññavā hoti, udayatthagāminiyā paññāya
samannāgato ariyāya nibbedhikāya sammādukkhakkhayagāminiyā. So “idaṃ dukkhan”ti
yathābhūtaṃ pajānāti…pe…  “ayaṃ dukkhanirodhagāminī paṭipadā”ti yathābhūtaṃ
pajānāti, “ime āsavā”ti yathābhūtaṃ pajānāti…pe…  “ayaṃ āsavanirodhagāminī
paṭipadā”ti yathābhūtaṃ pajānāti—  ayaṃ adhipaññāsikkhā.</p>
<p>
<a class="ms" id="p_24Mn_998"></a><a class="sc" id="59"></a><strong>Kathaṃkathī
ñāṇapathāya sikkhe</strong>ti. Kathaṃkathī puggalo sakaṅkho savilekho
sadveḷhako savicikiccho, ñāṇādhigamāya ñāṇaphusanāya ñāṇasacchikiriyāya
adhisīlampi sikkheyya, adhicittampi sikkheyya, adhipaññampi sikkheyya; imā
tisso sikkhāyo āvajjanto sikkheyya, jānanto sikkheyya, passanto sikkheyya,
paccavekkhanto sikkheyya, cittaṃ adhiṭṭhahanto sikkheyya, saddhāya adhimuccanto
sikkheyya, vīriyaṃ paggaṇhanto sikkheyya, satiṃ upaṭṭhahanto sikkheyya, cittaṃ
samādahanto sikkheyya, paññāya pajānanto sikkheyya, abhiññeyyaṃ abhijānanto
sikkheyya, pariññeyyaṃ parijānanto sikkheyya, pahātabbaṃ pajahanto sikkheyya,
bhāvetabbaṃ bhāvento sikkheyya, sacchikātabbaṃ sacchikaronto sikkheyya ācareyya
samācareyya samādāya vatteyyāti—  kathaṃkathī ñāṇapathāya sikkhe.</p>
<p>
<a class="ms" id="p_24Mn_999"></a><a class="sc" id="60"></a><strong>Ñatvā
pavuttā samaṇena dhammā</strong>ti.
<strong>Ñatvā</strong>ti ñatvā jānitvā tulayitvā tīrayitvā vibhāvayitvā
vibhūtaṃ katvā vuttā pavuttā ācikkhitā desitā paññapitā paṭṭhapitā vivaṭā
vibhattā uttānīkatā pakāsitā. “Sabbe saṅkhārā aniccā”ti ñatvā jānitvā tulayitvā
tīrayitvā vibhāvayitvā vibhūtaṃ katvā vuttā pavuttā ācikkhitā desitā paññapitā
paṭṭhapitā vivaṭā vibhattā uttānīkatā pakāsitā, “sabbe saṅkhārā dukkhā”ti…
“sabbe dhammā anattā”ti…  “avijjāpaccayā saṅkhārā”ti…pe…  “jātipaccayā
jarāmaraṇan”ti…  “avijjānirodhā saṅkhāranirodho”ti…pe…  “jātinirodhā
jarāmaraṇanirodho”ti…  “idaṃ dukkhan”ti…pe…  “ayaṃ dukkhanirodhagāminī
paṭipadā”ti…  “ime āsavā”ti…pe…  “ayaṃ āsavanirodhagāminī paṭipadā”ti…  “ime
dhammā abhiññeyyā”ti…  “ime dhammā pariññeyyā”ti…  “ime dhammā pahātabbā”ti…
“ime dhammā bhāvetabbā”ti…  “ime dhammā sacchikātabbā”ti…  channaṃ
phassāyatanānaṃ samudayañca atthaṅgamañca assādañca ādīnavañca nissaraṇañca…
pañcannaṃ upādānakkhandhānaṃ…  catunnaṃ mahābhūtānaṃ…  “yaṃ kiñci
samudayadhammaṃ sabbaṃ taṃ nirodhadhamman”ti ñatvā jānitvā tulayitvā tīrayitvā
vibhāvayitvā vibhūtaṃ katvā vuttā pavuttā ācikkhitā desitā paññapitā paṭṭhapitā
vivaṭā vibhattā uttānīkatā pakāsitā.</p>
<p>
<a class="ms" id="p_24Mn_1000"></a><a class="sc" id="61"></a>Vuttañhetaṃ
bhagavatā—  “abhiññāyāhaṃ, bhikkhave, dhammaṃ desemi, no anabhiññāya.
Sanidānāhaṃ, bhikkhave, dhammaṃ desemi, no anidānaṃ. Sappāṭihāriyāhaṃ,
bhikkhave, dhammaṃ desemi, no appāṭihāriyaṃ. Tassa mayhaṃ, bhikkhave, abhiññāya
dhammaṃ desayato, no anabhiññāya, sanidānaṃ dhammaṃ desayato, no anidānaṃ,
sappāṭihāriyaṃ dhammaṃ desayato, no appāṭihāriyaṃ, karaṇīyo ovādo, karaṇīyā
anusāsanī. Alañca pana, bhikkhave, vo tuṭṭhiyā alaṃ pāmojjāya alaṃ somanassāya
sammāsambuddho bhagavā, svākkhāto dhammo, suppaṭipanno saṃghoti…pe… . Imasmiñca
pana veyyākaraṇasmiṃ bhaññamāne dasasahassī lokadhātu akampitthā”ti—  ñatvā
pavuttā samaṇena dhammā.</p>
<p>
<a class="ms" id="p_24Mn_1001"></a><a class="sc" id="62"></a>Tenāha bhagavā—
</p>
<blockquote class="gatha">
<p>
<a class="ms" id="p_24Mn_1002"></a>
<a class="sc" id="63"></a>
“Kodho mosavajjañca kathaṃkathā ca,<br>
Etepi dhammā dvayameva sante;<br>
Kathaṃkathī ñāṇapathāya sikkhe,<br>
Ñatvā pavuttā samaṇena dhammā”ti.<br>
</p>
<p>
<a class="msdiv" id="msdiv104"></a>
<a class="ms" id="p_24Mn_1003"></a>
<a class="sc" id="64"></a>
<strong>Sātaṃ asātañca kutonidānā,</strong>
<br>
<strong>Kismiṃ asante na bhavanti hete;</strong>
<br>
<strong>Vibhavaṃ bhavañcāpi yametamatthaṃ,</strong>
<br>
<strong>Etaṃ me pabrūhi yatonidānaṃ.</strong>
<br>
</p>
</blockquote>
<p>
<a class="ms" id="p_24Mn_1004"></a><a class="sc" id="65"></a><strong>Sātaṃ
asātañca kutonidānā</strong>ti. Sātā asātā kutonidānā kutojātā kutosañjātā
kutonibbattā kutoabhinibbattā kutopātubhūtā, kiṃnidānā kiṃsamudayā kiṃjātikā
kiṃpabhavāti sātāsātānaṃ mūlaṃ pucchati…pe…  samudayaṃ pucchati papucchati
yācati ajjhesati pasādetīti—  sātaṃ asātañca kutonidānā.</p>
<p>
<a class="ms" id="p_24Mn_1005"></a><a class="sc" id="66"></a><strong>Kismiṃ
asante na bhavanti hete</strong>ti. Kismiṃ asante asaṃvijjamāne natthi
anupalabbhamāne sātāsātā na bhavanti nappabhavanti na jāyanti na sañjāyanti na
nibbattanti na abhinibbattantīti—  kismiṃ asante na bhavanti hete.</p>
<p>
<a class="ms" id="p_24Mn_1006"></a><a class="sc" id="67"></a><strong>Vibhavaṃ
bhavañcāpi yametamatthan</strong>ti. Katamo sātāsātānaṃ bhavo? Yo sātāsātānaṃ
bhavo pabhavo jāti sañjāti nibbatti abhinibbatti pātubhāvo—  ayaṃ sātāsātānaṃ
bhavo. Katamo sātāsātānaṃ vibhavo? Yo sātāsātānaṃ khayo vayo bhedo paribhedo
aniccatā antaradhānaṃ—  ayaṃ sātāsātānaṃ vibhavo.
<strong>Yametamatthan</strong>ti yaṃ paramatthanti—  vibhavaṃ bhavañcāpi
yametamatthaṃ.</p>
<p>
<a class="ms" id="p_24Mn_1007"></a><a class="sc" id="68"></a><strong>Etaṃ me
pabrūhi yatonidānan</strong>ti.
<strong>Etan</strong>ti yaṃ pucchāmi yaṃ yācāmi yaṃ ajjhesāmi yaṃ pasādemi.
<strong>Pabrūhī</strong>ti brūhi vadehi ācikkha desehi paññapehi paṭṭhapehi
vivara vibhaja uttānīkarohi pakāsehīti—  etaṃ me pabrūhi.
<strong>Yatonidānan</strong>ti yaṃnidānaṃ yaṃsamudayaṃ yaṃjātikaṃ
yaṃpabhavanti—  etaṃ me pabrūhi yatonidānaṃ.</p>
<p>
<a class="ms" id="p_24Mn_1008"></a><a class="sc" id="69"></a>Tenāha so nimmito—
</p>
<blockquote class="gatha">
<p>
<a class="ms" id="p_24Mn_1009"></a>
<a class="sc" id="70"></a>
“Sātaṃ asātañca kutonidānā,<br>
Kismiṃ asante na bhavanti hete;<br>
Vibhavaṃ bhavañcāpi yametamatthaṃ,<br>
Etaṃ me pabrūhi yatonidānan”ti.<br>
</p>
<p>
<a class="msdiv" id="msdiv105"></a>
<a class="ms" id="p_24Mn_1010"></a>
<a class="sc" id="71"></a>
<strong>Phassanidānaṃ sātaṃ asātaṃ,</strong>
<br>
<strong>Phasse asante na bhavanti hete;</strong>
<br>
<strong>Vibhavaṃ bhavañcāpi yametamatthaṃ,</strong>
<br>
<strong>Etaṃ te pabrūmi itonidānaṃ.</strong>
<br>
</p>
</blockquote>
<p>
<a class="ms" id="p_24Mn_1011"></a><a class="sc" id="72"></a><strong>Phassanidānaṃ
sātaṃ asātan</strong>ti. Sukhavedanīyaṃ phassaṃ paṭicca uppajjati sukhā vedanā.
Yā tasseva sukhavedanīyassa phassassa nirodhā, yaṃ tajjaṃ vedayitaṃ
sukhavedanīyaṃ phassaṃ paṭicca uppannā sukhā vedanā sā nirujjhati, sā
vūpasammati. Dukkhavedanīyaṃ phassaṃ paṭicca uppajjati dukkhā vedanā. Yā
tasseva dukkhavedanīyassa phassassa nirodhā, yaṃ tajjaṃ vedayitaṃ
dukkhavedanīyaṃ phassaṃ paṭicca uppannā dukkhā vedanā sā nirujjhati, sā
vūpasammati. Adukkhamasukhavedanīyaṃ phassaṃ paṭicca uppajjati adukkhamasukhā
vedanā. Yā tasseva adukkhamasukhavedanīyassa phassassa nirodhā, yaṃ tajjaṃ
vedayitaṃ adukkhamasukhavedanīyaṃ phassaṃ paṭicca uppannā adukkhamasukhā vedanā
sā nirujjhati, vūpasammati.
<strong>Phassanidānaṃ sātaṃ asātan</strong>ti. Sātāsātā phassanidānā
phassasamudayā phassajātikā phassappabhavāti—  phassanidānaṃ sātaṃ asātaṃ.</p>
<p>
<a class="ms" id="p_24Mn_1012"></a><a class="sc" id="73"></a><strong>Phasse
asante na bhavanti hete</strong>ti. Phasse asante asaṃvijjamāne natthi
anupalabbhamāne sātāsātā na bhavanti nappabhavanti na jāyanti na sañjāyanti na
nibbattanti nābhinibbattanti na pātubhavantīti—  phasse asante na bhavanti
hete.</p>
<p>
<a class="ms" id="p_24Mn_1013"></a><a class="sc" id="74"></a><strong>Vibhavaṃ
bhavañcāpi yametamatthan</strong>ti. Bhavadiṭṭhipi phassanidānā,
vibhavadiṭṭhipi phassanidānā.
<strong>Yametamatthan</strong>ti yaṃ paramatthanti—  vibhavaṃ bhavañcāpi
yametamatthaṃ.</p>
<p>
<a class="ms" id="p_24Mn_1014"></a><a class="sc" id="75"></a><strong>Etaṃ te
pabrūmi itonidānan</strong>ti.
<strong>Etan</strong>ti yaṃ pucchasi yaṃ yācasi yaṃ ajjhesasi yaṃ pasādesi.
<strong>Pabrūmī</strong>ti brūmi ācikkhāmi desemi paññapemi paṭṭhapemi vivarāmi
vibhajāmi uttānīkaromi pakāsemīti—  etaṃ te pabrūmi.
<strong>Itonidānan</strong>ti ito phassanidānaṃ phassasamudayaṃ phassajātikaṃ
phassappabhavanti—  etaṃ te pabrūmi itonidānaṃ.</p>
<p>
<a class="ms" id="p_24Mn_1015"></a><a class="sc" id="76"></a>Tenāha bhagavā—
</p>
<blockquote class="gatha">
<p>
<a class="ms" id="p_24Mn_1016"></a>
<a class="sc" id="77"></a>
“Phassanidānaṃ sātaṃ asātaṃ,<br>
Phasse asante na bhavanti hete;<br>
Vibhavaṃ bhavañcāpi yametamatthaṃ,<br>
Etaṃ te pabrūmi itonidānan”ti.<br>
</p>
<p>
<a class="msdiv" id="msdiv106"></a>
<a class="ms" id="p_24Mn_1017"></a>
<a class="sc" id="78"></a>
<strong>Phasso nu lokasmiṃ kutonidāno,</strong>
<br>
<strong>Pariggahā cāpi kutopahūtā;</strong>
<br>
<strong>Kismiṃ asante na mamattamatthi,</strong>
<br>
<strong>Kismiṃ vibhūte na phusanti phassā.</strong>
<br>
</p>
</blockquote>
<p>
<a class="ms" id="p_24Mn_1018"></a><a class="sc" id="79"></a><strong>Phasso nu
lokasmiṃ kutonidāno</strong>ti. Phasso kutonidāno kutojāto kutosañjāto
kutonibbatto kutoabhinibbatto kutopātubhūto, kiṃnidāno kiṃsamudayo kiṃjātiko
kiṃpabhavoti phassassa mūlaṃ pucchati hetuṃ pucchati…pe…  samudayaṃ pucchati
papucchati yācati ajjhesati pasādetīti—  phasso nu lokasmiṃ kutonidāno.</p>
<p>
<a class="ms" id="p_24Mn_1019"></a><a class="sc" id="80"></a><strong>Pariggahā
cāpi kutopahūtā</strong>ti pariggahā kutopahūtā kutojātā kutosañjātā
kutonibbattā kutoabhinibbattā kutopātubhūtā, kiṃnidānā kiṃsamudayā kiṃjātikā
kiṃpabhavāti pariggahānaṃ mūlaṃ pucchati hetuṃ pucchati…pe…  samudayaṃ pucchati
papucchati yācati ajjhesati pasādetīti—  pariggahā cāpi kutopahūtā.</p>
<p>
<a class="ms" id="p_24Mn_1020"></a><a class="sc" id="81"></a><strong>Kismiṃ
asante na mamattamatthī</strong>ti. Kismiṃ asante asaṃvijjamāne natthi
anupalabbhamāne mamattā natthi na santi na saṃvijjanti nupalabbhanti, pahīnā
samucchinnā vūpasantā paṭipassaddhā abhabbuppattikā ñāṇagginā daḍḍhāti—  kismiṃ
asante na mamattamatthi.</p>
<p>
<a class="ms" id="p_24Mn_1021"></a><a class="sc" id="82"></a><strong>Kismiṃ
vibhūte na phusanti phassā</strong>ti. Kismiṃ vibhūte vibhavite atikkante
samatikkante vītivatte phassā na phusantīti—  kismiṃ vibhūte na phusanti
phassā.</p>
<p>
<a class="ms" id="p_24Mn_1022"></a><a class="sc" id="83"></a>Tenāha so nimmito—
</p>
<blockquote class="gatha">
<p>
<a class="ms" id="p_24Mn_1023"></a>
<a class="sc" id="84"></a>
“Phasso nu lokasmiṃ kutonidāno,<br>
Pariggahā cāpi kutopahūtā;<br>
Kismiṃ asante na mamattamatthi,<br>
Kismiṃ vibhūte na phusanti phassā”ti.<br>
</p>
<p>
<a class="msdiv" id="msdiv107"></a>
<a class="ms" id="p_24Mn_1024"></a>
<a class="sc" id="85"></a>
<strong>Nāmañca rūpañca paṭicca phasso,</strong>
<br>
<strong>Icchānidānāni pariggahāni;</strong>
<br>
<strong>Icchāyasantyā na mamattamatthi,</strong>
<br>
<strong>Rūpe vibhūte na phusanti phassā.</strong>
<br>
</p>
</blockquote>
<p>
<a class="ms" id="p_24Mn_1025"></a><a class="sc" id="86"></a><strong>Nāmañca
rūpañca paṭicca phasso</strong>ti. Cakkhuñca paṭicca rūpe ca uppajjati
cakkhuviññāṇaṃ, tiṇṇaṃ saṅgati phasso. Cakkhu ca rūpā ca rūpasmiṃ
cakkhusamphassaṃ ṭhapetvā sampayuttakā dhammā nāmasmiṃ. Evampi nāmañca rūpañca
paṭicca phasso. Sotañca paṭicca sadde ca uppajjati sotaviññāṇaṃ, tiṇṇaṃ saṅgati
phasso. Sotañca saddā ca rūpasmiṃ sotasamphassaṃ ṭhapetvā sampayuttakā dhammā
nāmasmiṃ. Evampi nāmañca rūpañca paṭicca phasso. Ghānañca paṭicca gandhe ca
uppajjati ghānaviññāṇaṃ, tiṇṇaṃ saṅgati phasso. Ghānañca gandhā ca rūpasmiṃ
ghānasamphassaṃ ṭhapetvā sampayuttakā dhammā nāmasmiṃ. Evampi nāmañca rūpañca
paṭicca phasso. Jivhañca paṭicca rase ca uppajjati jivhāviññāṇaṃ, tiṇṇaṃ
saṅgati phasso. Jivhā ca rasā ca rūpasmiṃ jivhāsamphassaṃ ṭhapetvā sampayuttakā
dhammā nāmasmiṃ. Evampi nāmañca rūpañca paṭicca phasso. Kāyañca paṭicca
phoṭṭhabbe ca uppajjati kāyaviññāṇaṃ, tiṇṇaṃ saṅgati phasso. Kāyo ca phoṭṭhabbā
ca rūpasmiṃ kāyasamphassaṃ ṭhapetvā sampayuttakā dhammā nāmasmiṃ. Evampi
nāmañca rūpañca paṭicca phasso. Manañca paṭicca dhamme ca uppajjati
manoviññāṇaṃ, tiṇṇaṃ saṅgati phasso. Vatthu rūpaṃ rūpasmiṃ, dhammā rūpino
rūpasmiṃ manosamphassaṃ ṭhapetvā sampayuttakā dhammā nāmasmiṃ. Evampi nāmañca
rūpañca paṭicca phasso.</p>
<p>
<a class="ms" id="p_24Mn_1026"></a><a class="sc" id="87"></a><strong>Icchānidānāni
pariggahānī</strong>ti. Icchā vuccati taṇhā. Yo rāgo sārāgo…pe…  abhijjhā lobho
akusalamūlaṃ.
<strong>Pariggahā</strong>ti dve pariggahā—  taṇhāpariggaho ca diṭṭhipariggaho
ca…pe…  ayaṃ taṇhāpariggaho…pe…  ayaṃ diṭṭhipariggaho.
<strong>Icchānidānāni pariggahānī</strong>ti. Pariggahā icchānidānā icchāhetukā
icchāpaccayā icchākāraṇā icchāpabhavāti—  icchānidānāni pariggahāni.</p>
<p>
<a class="ms" id="p_24Mn_1027"></a><a class="sc" id="88"></a><strong>Icchāyasantyā
na mamattamatthī</strong>ti. Icchā vuccati taṇhā. Yo rāgo sārāgo…pe…  abhijjhā
lobho akusalamūlaṃ.
<strong>Mamattā</strong>ti dve mamattā—  taṇhāmamattañca diṭṭhimamattañca …pe…
idaṃ taṇhāmamattaṃ…pe…  idaṃ diṭṭhimamattaṃ.
<strong>Icchāyasantyā na mamattamatthī</strong>ti. Icchāya asantyā
asaṃvijjamānāya natthi anupalabbhamānāya mamattā natthi na santi na saṃvijjanti
nupalabbhanti, pahīnā samucchinnā vūpasantā paṭipassaddhā abhabbuppattikā
ñāṇagginā daḍḍhāti—  icchāyasantyā na mamattamatthi.</p>
<p>
<a class="ms" id="p_24Mn_1028"></a><a class="sc" id="89"></a><strong>Rūpe
vibhūte na phusanti phassā</strong>ti.
<strong>Rūpe</strong>ti cattāro ca mahābhūtā catunnañca mahābhūtānaṃ upādāya
rūpaṃ.
<strong>Rūpe vibhūte</strong>ti catūhākārehi rūpaṃ vibhūtaṃ hoti—
ñātavibhūtena, tīraṇavibhūtena, pahānavibhūtena, samatikkamavibhūtena. Kathaṃ
ñātavibhūtena rūpaṃ vibhūtaṃ hoti? Rūpaṃ jānāti—  “yaṃ kiñci rūpaṃ sabbaṃ rūpaṃ
cattāri ca mahābhūtāni catunnañca mahābhūtānaṃ upādāya rūpan”ti jānāti
passati. Evaṃ ñātavibhūtena rūpaṃ vibhūtaṃ hoti.</p>
<p>
<a class="ms" id="p_24Mn_1029"></a><a class="sc" id="90"></a>Kathaṃ
tīraṇavibhūtena rūpaṃ vibhūtaṃ hoti? Evaṃ ñātaṃ katvā rūpaṃ tīreti, aniccato
dukkhato rogato gaṇḍato sallato aghato ābādhato parato palokato ītito
upaddavato bhayato upasaggato calato pabhaṅguto adhuvato atāṇato aleṇato
asaraṇato rittato tucchato suññato anattato ādīnavato vipariṇāmadhammato
asārakato aghamūlato vadhakato vibhavato sāsavato saṅkhatato mārāmisato
jātidhammato jarādhammato byādhidhammato maraṇadhammato,
sokaparidevadukkhadomanassupāyāsadhammato saṃkilesikadhammato samudayato
atthaṅgamato, assādato ādīnavato nissaraṇato tīreti. Evaṃ tīraṇavibhūtena rūpaṃ
vibhūtaṃ hoti.</p>
<p>
<a class="ms" id="p_24Mn_1030"></a><a class="sc" id="91"></a>Kathaṃ
pahānavibhūtena rūpaṃ vibhūtaṃ hoti? Evaṃ tīrayitvā rūpe chandarāgaṃ pajahati
vinodeti byantiṃ karoti anabhāvaṃ gameti. Vuttañhetaṃ bhagavatā—  “yo,
bhikkhave, rūpasmiṃ chandarāgo taṃ pajahatha. Evaṃ taṃ rūpaṃ pahīnaṃ bhavissati
ucchinnamūlaṃ tālāvatthukataṃ anabhāvaṃkataṃ āyatiṃ anuppādadhamman”ti. Evaṃ
pahānavibhūtena rūpaṃ vibhūtaṃ hoti.</p>
<p>
<a class="ms" id="p_24Mn_1031"></a><a class="sc" id="92"></a>Kathaṃ
samatikkamavibhūtena rūpaṃ vibhūtaṃ hoti. Catasso arūpasamāpattiyo
paṭiladdhassa rūpā vibhūtā honti vibhāvitā atikkantā samatikkantā vītivattā.
Evaṃ samatikkamavibhūtena rūpaṃ vibhūtaṃ hoti. Imehi catūhi kāraṇehi rūpaṃ
vibhūtaṃ hoti.</p>
<p>
<a class="ms" id="p_24Mn_1032"></a><a class="sc" id="93"></a><strong>Rūpe
vibhūte na phusanti phassā</strong>ti. Rūpe vibhūte vibhāvite atikkante
samatikkante vītivatte pañca phassā na phusanti—  cakkhusamphasso,
sotasamphasso, ghānasamphasso, jivhāsamphasso, kāyasamphassoti—  rūpe vibhūte
na phusanti phassā.</p>
<p>
<a class="ms" id="p_24Mn_1033"></a><a class="sc" id="94"></a>Tenāha bhagavā—
</p>
<blockquote class="gatha">
<p>
<a class="ms" id="p_24Mn_1034"></a>
<a class="sc" id="95"></a>
“Nāmañca rūpañca paṭicca phasso,<br>
Icchānidānāni pariggahāni;<br>
Icchāyasantyā na mamattamatthi,<br>
Rūpe vibhūte na phusanti phassā”ti.<br>
</p>
<p>
<a class="msdiv" id="msdiv108"></a>
<a class="ms" id="p_24Mn_1035"></a>
<a class="sc" id="96"></a>
<strong>Kathaṃ sametassa vibhoti rūpaṃ,</strong>
<br>
<strong>Sukhaṃ dukhañcāpi kathaṃ vibhoti;</strong>
<br>
<strong>Etaṃ me pabrūhi yathā vibhoti,</strong>
<br>
<strong>Taṃ jāniyāmāti me mano ahu.</strong>
<br>
</p>
</blockquote>
<p>
<a class="ms" id="p_24Mn_1036"></a><a class="sc" id="97"></a><strong>Kathaṃ
sametassa vibhoti rūpan</strong>ti.
<strong>Kathaṃ sametassā</strong>ti kathaṃ sametassa kathaṃ paṭipannassa kathaṃ
iriyantassa kathaṃ vattentassa kathaṃ pālentassa kathaṃ yapentassa kathaṃ
yāpentassa rūpaṃ vibhoti vibhāvīyati atikkamīyati samatikkamīyati
vītivattīyatīti—  kathaṃ sametassa vibhoti rūpaṃ.</p>
<p>
<a class="ms" id="p_24Mn_1037"></a><a class="sc" id="98"></a><strong>Sukhaṃ
dukhañcāpi kathaṃ vibhotī</strong>ti sukhañca dukkhañca kathaṃ vibhoti
vibhāvīyati atikkamīyati samatikkamīyati vītivattīyatīti—  sukhaṃ dukhañcāpi
kathaṃ vibhoti.</p>
<p>
<a class="ms" id="p_24Mn_1038"></a><a class="sc" id="99"></a><strong>Etaṃ me
pabrūhi yathā vibhotī</strong>ti.
<strong>Etan</strong>ti yaṃ pucchāmi yaṃ yācāmi yaṃ ajjhesāmi yaṃ pasādemīti—
etaṃ.
<strong>Me pabrūhī</strong>ti me pabrūhi ācikkha desehi paññapehi paṭṭhapehi
vivara vibhaja uttānīkarohi pakāsehīti—  etaṃ me pabrūhi.
<strong>Yathā vibhotī</strong>ti yathā vibhoti vibhāvīyati atikkamīyati
samatikkamīyati vītivattīyatīti—  etaṃ me pabrūhi yathā vibhoti.</p>
<p>
<a class="ms" id="p_24Mn_1039"></a><a class="sc" id="100"></a><strong>Taṃ
jāniyāmāti me mano ahū</strong>ti.
<strong>Taṃ jāniyāmā</strong>ti taṃ jāneyyāma ājāneyyāma vijāneyyāma
paṭivijāneyyāma paṭivijjheyyāmāti—  taṃ jāniyāma.
<strong>Iti me mano ahū</strong>ti iti me mano ahu, iti me cittaṃ ahu, iti me
saṅkappo ahu, iti me viññāṇaṃ ahūti—  taṃ jāniyāma iti me mano ahu.</p>
<p>
<a class="ms" id="p_24Mn_1040"></a><a class="sc" id="101"></a>Tenāha so
nimmito— </p>
<blockquote class="gatha">
<p>
<a class="ms" id="p_24Mn_1041"></a>
<a class="sc" id="102"></a>
“Kathaṃ sametassa vibhoti rūpaṃ,<br>
Sukhaṃ dukhañcāpi kathaṃ vibhoti;<br>
Etaṃ me pabrūhi yathā vibhoti,<br>
Taṃ jāniyāmāti me mano ahū”ti.<br>
</p>
<p>
<a class="msdiv" id="msdiv109"></a>
<a class="ms" id="p_24Mn_1042"></a>
<a class="sc" id="103"></a>
<strong>Na saññasaññī na visaññasaññī,</strong>
<br>
<strong>Nopi asaññī na vibhūtasaññī;</strong>
<br>
<strong>Evaṃ sametassa vibhoti rūpaṃ,</strong>
<br>
<strong>Saññānidānā hi papañcasaṅkhā.</strong>
<br>
</p>
</blockquote>
<p>
<a class="ms" id="p_24Mn_1043"></a><a class="sc" id="104"></a><strong>Na
saññasaññī na visaññasaññī</strong>ti. Saññasaññino vuccanti ye pakatisaññāya
ṭhitā, napi so pakatisaññāya ṭhito. Visaññasaññino vuccanti ummattakā ye ca
khittacittā, napi so ummattako, nopi khittacittoti—  na saññasaññī na
visaññasaññī.</p>
<p>
<a class="ms" id="p_24Mn_1044"></a><a class="sc" id="105"></a><strong>Nopi
asaññī na vibhūtasaññī</strong>ti. Asaññino vuccanti nirodhasamāpannā ye ca
asaññasattā, napi so nirodhasamāpanno, napi asaññasatto. Vibhūtasaññino
vuccanti ye catunnaṃ arūpasamāpattīnaṃ lābhino, napi so catunnaṃ
arūpasamāpattīnaṃ lābhīti—  nopi asaññī na vibhūtasaññī.</p>
<p>
<a class="ms" id="p_24Mn_1045"></a><a class="sc" id="106"></a><strong>Evaṃ
sametassa vibhoti rūpan</strong>ti. Idha bhikkhu sukhassa ca pahānā…pe…
catutthaṃ jhānaṃ upasampajja viharati. So evaṃ samāhite citte parisuddhe
pariyodāte anaṅgaṇe vigatūpakkilese mudubhūte kammaniye ṭhite āneñjappatte
ākāsānañcāyatanasamāpattipaṭilābhatthāya cittaṃ abhinīharati abhininnāmeti
āruppamaggasamaṅgīti. Evaṃ sametassa evaṃ paṭipannassa evaṃ iriyantassa evaṃ
vattentassa evaṃ pālentassa evaṃ yapentassa evaṃ yāpentassa rūpaṃ vibhoti
vibhāvīyati atikkamīyati samatikkamīyati vītivattīyatīti—  evaṃ sametassa
vibhoti rūpaṃ.</p>
<p>
<a class="ms" id="p_24Mn_1046"></a><a class="sc" id="107"></a><strong>Saññānidānā
hi papañcasaṅkhā</strong>ti. Papañcāyeva papañcasaṅkhā taṇhāpapañcasaṅkhā,
diṭṭhipapañcasaṅkhā, mānapapañcasaṅkhā saññānidānā saññāsamudayā saññājātikā
saññāpabhavāti—  saññānidānā hi papañcasaṅkhā.</p>
<p>
<a class="ms" id="p_24Mn_1047"></a><a class="sc" id="108"></a>Tenāha bhagavā—
</p>
<blockquote class="gatha">
<p>
<a class="ms" id="p_24Mn_1048"></a>
<a class="sc" id="109"></a>
“Na saññasaññī na visaññasaññī,<br>
Nopi asaññī na vibhūtasaññī;<br>
Evaṃ sametassa vibhoti rūpaṃ,<br>
Saññānidānā hi papañcasaṅkhā”ti.<br>
</p>
<p>
<a class="msdiv" id="msdiv110"></a>
<a class="ms" id="p_24Mn_1049"></a>
<a class="sc" id="110"></a>
<strong>Yaṃ taṃ apucchimha akittayī no,</strong>
<br>
<strong>Aññaṃ taṃ pucchāma tadiṅgha brūhi;</strong>
<br>
<strong>Ettāvataggaṃ nu vadanti heke,</strong>
<br>
<strong>Yakkhassa suddhiṃ idha paṇḍitāse;</strong>
<br>
<strong>Udāhu aññampi vadanti etto.</strong>
<br>
</p>
</blockquote>
<p>
<a class="ms" id="p_24Mn_1050"></a><a class="sc" id="111"></a><strong>Yaṃ taṃ
apucchimha akittayī no</strong>ti. Yaṃ taṃ apucchimha ayācimha ajjhesimha
pasādayimha.
<strong>Akittayī no</strong>ti kittitaṃ pakittitaṃ ācikkhitaṃ desitaṃ
paññapitaṃ paṭṭhapitaṃ vivaṭaṃ vibhattaṃ uttānīkataṃ pakāsitanti—  yaṃ taṃ
apucchimha akittayī no.</p>
<p>
<a class="ms" id="p_24Mn_1051"></a><a class="sc" id="112"></a><strong>Aññaṃ taṃ
pucchāma tadiṅgha brūhī</strong>ti. Aññaṃ taṃ pucchāma, aññaṃ taṃ yācāma, aññaṃ
taṃ ajjhesāma, aññaṃ taṃ pasādema, uttariṃ taṃ pucchāma.
<strong>Tadiṅgha brūhī</strong>ti iṅgha brūhi ācikkha desehi paññapehi
paṭṭhapehi vivara vibhaja uttānīkarohi pakāsehīti—  aññaṃ taṃ pucchāma tadiṅgha
brūhi.</p>
<p>
<a class="ms" id="p_24Mn_1052"></a><a class="sc" id="113"></a><strong>Ettāvataggaṃ
nu vadanti heke yakkhassa suddhiṃ idha paṇḍitāse</strong>ti. Eke samaṇabrāhmaṇā
etā arūpasamāpattiyo aggaṃ seṭṭhaṃ visiṭṭhaṃ pāmokkhaṃ uttamaṃ pavaraṃ vadanti
kathenti bhaṇanti dīpayanti voharanti.
<strong>Yakkhassā</strong>ti sattassa narassa mānavassa posassa puggalassa
jīvassa jāgussa jantussa indagussa manujassa.
<strong>Suddhin</strong>ti suddhiṃ visuddhiṃ parisuddhiṃ muttiṃ vimuttiṃ
parimuttiṃ.
<strong>Idha paṇḍitāse</strong>ti idha paṇḍitavādā thiravādā ñāyavādā hetuvādā
lakkhaṇavādā kāraṇavādā ṭhānavādā sakāya laddhiyāti—  ettāvataggaṃ nu vadanti
heke yakkhassa suddhiṃ idha paṇḍitāse.</p>
<p>
<a class="ms" id="p_24Mn_1053"></a><a class="sc" id="114"></a><strong>Udāhu
aññampi vadanti etto</strong>ti. Udāhu eke samaṇabrāhmaṇā etā arūpasamāpattiyo
atikkamitvā samatikkamitvā vītivattetvā etto arūpasamāpattito aññaṃ uttariṃ
yakkhassa suddhiṃ visuddhiṃ parisuddhiṃ muttiṃ vimuttiṃ parimuttiṃ vadanti
kathenti bhaṇanti dīpayanti voharantīti—  udāhu aññampi vadanti etto.</p>
<p>
<a class="ms" id="p_24Mn_1054"></a><a class="sc" id="115"></a>Tenāha so
nimmito— </p>
<blockquote class="gatha">
<p>
<a class="ms" id="p_24Mn_1055"></a>
<a class="sc" id="116"></a>
“Yaṃ taṃ apucchimha akittayī no,<br>
Aññaṃ taṃ pucchāma tadiṅgha brūhi;<br>
Ettāvataggaṃ nu vadanti heke,<br>
Yakkhassa suddhiṃ idha paṇḍitāse;<br>
Udāhu aññampi vadanti etto”ti.<br>
</p>
<p>
<a class="msdiv" id="msdiv111"></a>
<a class="ms" id="p_24Mn_1056"></a>
<a class="sc" id="117"></a>
<strong>Ettāvataggampi vadanti heke,</strong>
<br>
<strong>Yakkhassa suddhiṃ idha paṇḍitāse;</strong>
<br>
<strong>Tesaṃ paneke samayaṃ vadanti,</strong>
<br>
<strong>Anupādisese kusalāvadānā.</strong>
<br>
</p>
</blockquote>
<p>
<a class="ms" id="p_24Mn_1057"></a><a class="sc" id="118"></a><strong>Ettāvataggampi
vadanti heke, yakkhassa suddhiṃ idha paṇḍitāse</strong>ti. Santeke
samaṇabrāhmaṇā sassatavādā, etā arūpasamāpattiyo aggaṃ seṭṭhaṃ visiṭṭhaṃ
pāmokkhaṃ uttamaṃ pavaraṃ vadanti kathenti bhaṇanti dīpayanti voharanti.
<strong>Yakkhassā</strong>ti sattassa narassa mānavassa posassa puggalassa
jīvassa jāgussa jantussa indagussa manujassa.
<strong>Suddhin</strong>ti suddhiṃ visuddhiṃ parisuddhiṃ, muttiṃ vimuttiṃ
parimuttiṃ.
<strong>Idha paṇḍitāse</strong>ti idha paṇḍitavādā thiravādā ñāyavādā hetuvādā
lakkhaṇavādā kāraṇavādā ṭhānavādā sakāya laddhiyāti—  ettāvataggampi vadanti
heke yakkhassa suddhiṃ idha paṇḍitāse.</p>
<p>
<a class="ms" id="p_24Mn_1058"></a><a class="sc" id="119"></a><strong>Tesaṃ
paneke samayaṃ vadanti, anupādisese kusalāvadānā</strong>ti tesaṃyeva
samaṇabrāhmaṇānaṃ eke samaṇabrāhmaṇā ucchedavādā bhavatajjitā vibhavaṃ
abhinandanti, te sattassa samaṃ upasamaṃ vūpasamaṃ nirodhaṃ paṭipassaddhinti
vadanti, yato kiṃ, bho, ayaṃ attā kāyassa bhedā ucchijjati vinassati na hoti
paraṃ maraṇā, ettāvatā anupādisesoti.
<strong>Kusalāvadānā</strong>ti kusalavādā paṇḍitavādā thiravādā ñāyavādā
hetuvādā lakkhaṇavādā kāraṇavādā ṭhānavādā sakāya laddhiyāti—  tesaṃ paneke
samayaṃ vadanti anupādisese kusalāvadānā.</p>
<p>
<a class="ms" id="p_24Mn_1059"></a><a class="sc" id="120"></a>Tenāha bhagavā—
</p>
<blockquote class="gatha">
<p>
<a class="ms" id="p_24Mn_1060"></a>
<a class="sc" id="121"></a>
“Ettāvataggampi vadanti heke,<br>
Yakkhassa suddhiṃ idha paṇḍitāse;<br>
Tesaṃ paneke samayaṃ vadanti,<br>
Anupādisese kusalāvadānā”ti.<br>
</p>
<p>
<a class="msdiv" id="msdiv112"></a>
<a class="ms" id="p_24Mn_1061"></a>
<a class="sc" id="122"></a>
<strong>Ete ca ñatvā upanissitāti,</strong>
<br>
<strong>Ñatvā munī nissaye so vimaṃsī;</strong>
<br>
<strong>Ñatvā vimutto na vivādameti,</strong>
<br>
<strong>Bhavābhavāya na sameti dhīro.</strong>
<br>
</p>
</blockquote>
<p>
<a class="ms" id="p_24Mn_1062"></a><a class="sc" id="123"></a><strong>Ete ca
ñatvā upanissitā</strong>ti.
<strong>Ete</strong>ti diṭṭhigatike.
<strong>Upanissitā</strong>ti sassatadiṭṭhinissitāti ñatvā,
ucchedadiṭṭhinissitāti ñatvā, sassatucchedadiṭṭhinissitāti ñatvā jānitvā
tulayitvā tīrayitvā vibhāvayitvā vibhūtaṃ katvāti—  ete ca ñatvā upanissitāti.
</p>
<p>
<a class="ms" id="p_24Mn_1063"></a><a class="sc" id="124"></a><strong>Ñatvā
munī nissaye so vimaṃsī</strong>ti.
<strong>Munī</strong>ti. Monaṃ vuccati ñāṇaṃ…pe…  saṅgajālamaticca so muni.
Muni sassatadiṭṭhinissitāti ñatvā, ucchedadiṭṭhinissitāti ñatvā,
sassatucchedadiṭṭhinissitāti ñatvā jānitvā tulayitvā tīrayitvā vibhāvayitvā
vibhūtaṃ katvā.
<strong>So vimaṃsī</strong>ti paṇḍito paññavā buddhimā ñāṇī vibhāvī medhāvīti
ñatvā muni nissaye so vimaṃsī.
<strong>Ñatvā vimutto na vivādametī</strong>ti ñatvā jānitvā tulayitvā
tīrayitvā vibhāvayitvā vibhūtaṃ katvā.
<strong>Vimutto</strong>ti mutto vimutto parimutto suvimutto
accantaanupādāvimokkhena. “Sabbe saṅkhārā aniccā”ti ñatvā jānitvā tulayitvā
tīrayitvā vibhāvayitvā vibhūtaṃ katvā mutto vimutto parimutto suvimutto
accantaanupādāvimokkhena. “Sabbe saṅkhārā dukkhā”ti…  “sabbe dhammā
anattā”ti…pe…  “yaṃ kiñci samudayadhammaṃ sabbaṃ taṃ nirodhadhamman”ti ñatvā
jānitvā tulayitvā tīrayitvā vibhāvayitvā vibhūtaṃ katvā mutto vimutto parimutto
suvimutto accantaanupādāvimokkhenāti—  ñatvā vimutto.
<strong>Na vivādametī</strong>ti na kalahaṃ karoti, na bhaṇḍanaṃ karoti, na
viggahaṃ karoti, na vivādaṃ karoti, na medhagaṃ karoti. Vuttañhetaṃ bhagavatā—
“evaṃ vimuttacitto kho, aggivessana, bhikkhu na kenaci saṃvadati, na kenaci
vivadati, yañca loke vuttaṃ tena ca voharati aparāmasan”ti—  ñatvā vimutto na
vivādameti.</p>
<p>
<a class="ms" id="p_24Mn_1064"></a><a class="sc" id="125"></a><strong>Bhavābhavāya
na sameti dhīro</strong>ti.
<strong>Bhavābhavāyā</strong>ti bhavāya kammabhavāya punabbhavāya kāmabhavāya,
kammabhavāya kāmabhavāya punabbhavāya rūpabhavāya, kammabhavāya rūpabhavāya
punabbhavāya arūpabhavāya, kammabhavāya arūpabhavāya punabbhavāya
punappunabbhavāya punappunagatiyā punappunaupapattiyā punappunapaṭisandhiyā
punappunaattabhāvāya punappunābhinibbattiyā na sameti na samāgacchati na
gaṇhāti na parāmasati nābhinivisati.
<strong>Dhīro</strong>ti dhīro paṇḍito paññavā buddhimā ñāṇī vibhāvī medhāvīti—
bhavābhavāya na sameti dhīro.</p>
<p>
<a class="ms" id="p_24Mn_1065"></a><a class="sc" id="126"></a>Tenāha bhagavā—
</p>
<blockquote class="gatha">
<p>
<a class="ms" id="p_24Mn_1066"></a>
<a class="sc" id="127"></a>
“Ete ca ñatvā upanissitāti,<br>
Ñatvā munī nissaye so vimaṃsī;<br>
Ñatvā vimutto na vivādameti,<br>
Bhavābhavāya na sameti dhīro”ti.<br>
</p>
</blockquote>
<p class="endsutta">
<a class="ms" id="p_24Mn_1067"></a>
<a class="sc" id="128"></a>
Kalahavivādasuttaniddeso ekādasamo.</p>
</article>
<div id="metaarea">
<p>
Pali text from the Mahāsaṅgīti Tipiṭaka Buddhavasse 2500: World Tipiṭaka
Edition in Roman Script. Edited and published by The M.L. Maniratana Bunnag
Dhamma Society Fund, 2005. Based on the digital edition of the Chaṭṭha
Saṅgāyana published by the Vipassana Research Institute, with corrections and
proofreading by the Dhamma Society.</p>
</div>
</section>
</div>
</body>
</html>