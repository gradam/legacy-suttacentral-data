<!DOCTYPE html>
<html>
<head>
<meta charset="UTF-8">
<meta author=" Pali text from the Mahāsaṅgīti Tipiṭaka Buddhavasse 2500">
<title></title>
</head>
<body>
<div id="text" lang="pi">
<div id="toc">
</div>
<section class="sutta" id="vb6">
<article>
<div class="hgroup">
<p class="division">
Vibhaṅga</p>
<h1> Paṭiccasamuppādavibhaṅga</h1>
</div>
<h2>1 Suttantabhājanīya</h2>
<p>
<a class="ms" id="p_30Vbh_941"></a><a class="msdiv" id="msdiv225"></a>
<a class="sc" id="1"></a>Avijjāpaccayā saṅkhārā, saṅkhārapaccayā viññāṇaṃ,
viññāṇapaccayā nāmarūpaṃ, nāmarūpapaccayā saḷāyatanaṃ, saḷāyatanapaccayā
phasso, phassapaccayā vedanā, vedanāpaccayā taṇhā, taṇhāpaccayā upādānaṃ,
upādānapaccayā bhavo, bhavapaccayā jāti, jātipaccayā jarāmaraṇaṃ
sokaparidevadukkhadomanassupāyāsā sambhavanti. Evametassa kevalassa
dukkhakkhandhassa samudayo hoti.</p>
<p>
<a class="ms" id="p_30Vbh_942"></a><a class="msdiv" id="msdiv226"></a>
<a class="sc" id="2"></a>Tattha katamā avijjā? Dukkhe aññāṇaṃ, dukkhasamudaye
aññāṇaṃ, dukkhanirodhe aññāṇaṃ, dukkhanirodhagāminiyā paṭipadāya aññāṇaṃ—  ayaṃ
vuccati “avijjā”.</p>
<p>
<a class="ms" id="p_30Vbh_943"></a><a class="sc" id="3"></a>Tattha katame
avijjāpaccayā saṅkhārā? Puññābhisaṅkhāro, apuññābhisaṅkhāro, āneñjābhisaṅkhāro,
kāyasaṅkhāro, vacīsaṅkhāro, cittasaṅkhāro.</p>
<p>
<a class="ms" id="p_30Vbh_944"></a><a class="sc" id="4"></a>Tattha katamo
puññābhisaṅkhāro? Kusalā cetanā kāmāvacarā rūpāvacarā dānamayā sīlamayā
bhāvanāmayā—  ayaṃ vuccati “puññābhisaṅkhāro”.</p>
<p>
<a class="ms" id="p_30Vbh_945"></a><a class="sc" id="5"></a>Tattha katamo
apuññābhisaṅkhāro? Akusalā cetanā kāmāvacarā—  ayaṃ vuccati
“apuññābhisaṅkhāro”.</p>
<p>
<a class="ms" id="p_30Vbh_946"></a><a class="sc" id="6"></a>Tattha katamo
āneñjābhisaṅkhāro? Kusalā cetanā arūpāvacarā—  ayaṃ vuccati
“āneñjābhisaṅkhāro”.</p>
<p>
<a class="ms" id="p_30Vbh_947"></a><a class="sc" id="7"></a>Tattha katamo
kāyasaṅkhāro? Kāyasañcetanā kāyasaṅkhāro, vacīsañcetanā vacīsaṅkhāro,
manosañcetanā cittasaṅkhāro. Ime vuccanti “avijjāpaccayā saṅkhārā”.</p>
<p>
<a class="ms" id="p_30Vbh_948"></a><a class="msdiv" id="msdiv227"></a>
<a class="sc" id="8"></a>Tattha katamaṃ saṅkhārapaccayā viññāṇaṃ?
Cakkhuviññāṇaṃ, sotaviññāṇaṃ, ghānaviññāṇaṃ, jivhāviññāṇaṃ, kāyaviññāṇaṃ,
manoviññāṇaṃ—  idaṃ vuccati “saṅkhārapaccayā viññāṇaṃ”.</p>
<p>
<a class="ms" id="p_30Vbh_949"></a><a class="msdiv" id="msdiv228"></a>
<a class="sc" id="9"></a>Tattha katamaṃ viññāṇapaccayā nāmarūpaṃ? Atthi nāmaṃ,
atthi rūpaṃ. Tattha katamaṃ nāmaṃ? Vedanākkhandho, saññākkhandho,
saṅkhārakkhandho—  idaṃ vuccati “nāmaṃ”. Tattha katamaṃ rūpaṃ? Cattāro
mahābhūtā, catunnañca mahābhūtānaṃ upādāyarūpaṃ—  idaṃ vuccati “rūpaṃ”. Iti
idañca nāmaṃ, idañca rūpaṃ. Idaṃ vuccati “viññāṇapaccayā nāmarūpaṃ”.</p>
<p>
<a class="ms" id="p_30Vbh_950"></a><a class="msdiv" id="msdiv229"></a>
<a class="sc" id="10"></a>Tattha katamaṃ nāmarūpapaccayā saḷāyatanaṃ?
Cakkhāyatanaṃ, sotāyatanaṃ, ghānāyatanaṃ, jivhāyatanaṃ, kāyāyatanaṃ,
manāyatanaṃ—  idaṃ vuccati “nāmarūpapaccayā saḷāyatanaṃ”.</p>
<p>
<a class="ms" id="p_30Vbh_951"></a><a class="msdiv" id="msdiv230"></a>
<a class="sc" id="11"></a>Tattha katamo saḷāyatanapaccayā phasso?
Cakkhusamphasso sotasamphasso ghānasamphasso jivhāsamphasso kāyasamphasso
manosamphasso—  ayaṃ vuccati “saḷāyatanapaccayā phasso”.</p>
<p>
<a class="ms" id="p_30Vbh_952"></a><a class="msdiv" id="msdiv231"></a>
<a class="sc" id="12"></a>Tattha katamā phassapaccayā vedanā? Cakkhusamphassajā
vedanā, sotasamphassajā vedanā, ghānasamphassajā vedanā, jivhāsamphassajā
vedanā, kāyasamphassajā vedanā, manosamphassajā vedanā—  ayaṃ vuccati
“phassapaccayā vedanā”.</p>
<p>
<a class="ms" id="p_30Vbh_953"></a><a class="msdiv" id="msdiv232"></a>
<a class="sc" id="13"></a>Tattha katamā vedanāpaccayā taṇhā? Rūpataṇhā,
saddataṇhā, gandhataṇhā, rasataṇhā, phoṭṭhabbataṇhā, dhammataṇhā—  ayaṃ vuccati
“vedanāpaccayā taṇhā”.</p>
<p>
<a class="ms" id="p_30Vbh_954"></a><a class="msdiv" id="msdiv233"></a>
<a class="sc" id="14"></a>Tattha katamaṃ taṇhāpaccayā upādānaṃ? Kāmupādānaṃ,
diṭṭhupādānaṃ, sīlabbatupādānaṃ, attavādupādānaṃ—  idaṃ vuccati “taṇhāpaccayā
upādānaṃ”.</p>
<p>
<a class="ms" id="p_30Vbh_955"></a><a class="msdiv" id="msdiv234"></a>
<a class="sc" id="15"></a>Tattha katamo upādānapaccayā bhavo? Bhavo duvidhena—
atthi kammabhavo, atthi upapattibhavo. Tattha katamo kammabhavo?
Puññābhisaṅkhāro, apuññābhisaṅkhāro, āneñjābhisaṅkhāro—  ayaṃ vuccati
“kammabhavo”. Sabbampi bhavagāmikammaṃ kammabhavo.</p>
<p>
<a class="ms" id="p_30Vbh_956"></a><a class="sc" id="16"></a>Tattha katamo
upapattibhavo? Kāmabhavo, rūpabhavo, arūpabhavo, saññābhavo, asaññābhavo,
nevasaññānāsaññābhavo, ekavokārabhavo, catuvokārabhavo, pañcavokārabhavo—  ayaṃ
vuccati “upapattibhavo”. Ayaṃ vuccati “upādānapaccayā bhavo”.</p>
<p>
<a class="ms" id="p_30Vbh_957"></a><a class="msdiv" id="msdiv235"></a>
<a class="sc" id="17"></a>Tattha katamā bhavapaccayā jāti? Yā tesaṃ tesaṃ
sattānaṃ tamhi tamhi sattanikāye jāti sañjāti okkanti abhinibbatti, khandhānaṃ
pātubhāvo, āyatanānaṃ paṭilābho—  ayaṃ vuccati “bhavapaccayā jāti”.</p>
<p>
<a class="ms" id="p_30Vbh_958"></a><a class="msdiv" id="msdiv236"></a>
<a class="sc" id="18"></a>Tattha katamaṃ jātipaccayā jarāmaraṇaṃ? Atthi jarā,
atthi maraṇaṃ. Tattha katamā jarā? Yā tesaṃ tesaṃ sattānaṃ tamhi tamhi
sattanikāye jarā jīraṇatā khaṇḍiccaṃ pāliccaṃ valittacatā āyuno saṃhāni
indriyānaṃ paripāko—  ayaṃ vuccati “jarā”.</p>
<p>
<a class="ms" id="p_30Vbh_959"></a><a class="sc" id="19"></a>Tattha katamaṃ
maraṇaṃ? Yā tesaṃ tesaṃ sattānaṃ tamhā tamhā sattanikāyā cuti cavanatā bhedo
antaradhānaṃ maccu maraṇaṃ kālakiriyā khandhānaṃ bhedo kaḷevarassa nikkhepo
jīvitindriyassupacchedo—  idaṃ vuccati “maraṇaṃ”. Iti ayañca jarā, idañca
maraṇaṃ. Idaṃ vuccati “jātipaccayā jarāmaraṇaṃ”.</p>
<p>
<a class="ms" id="p_30Vbh_960"></a><a class="msdiv" id="msdiv237"></a>
<a class="sc" id="20"></a>Tattha katamo soko? Ñātibyasanena vā phuṭṭhassa,
bhogabyasanena vā phuṭṭhassa, rogabyasanena vā phuṭṭhassa, sīlabyasanena vā
phuṭṭhassa, diṭṭhibyasanena vā phuṭṭhassa, aññataraññatarena byasanena
samannāgatassa, aññataraññatarena dukkhadhammena phuṭṭhassa soko socanā
socitattaṃ antosoko antoparisoko cetaso parijjhāyanā domanassaṃ sokasallaṃ—
ayaṃ vuccati “soko”.</p>
<p>
<a class="ms" id="p_30Vbh_961"></a><a class="msdiv" id="msdiv238"></a>
<a class="sc" id="21"></a>Tattha katamo paridevo? Ñātibyasanena vā phuṭṭhassa,
bhogabyasanena vā phuṭṭhassa, rogabyasanena vā phuṭṭhassa, sīlabyasanena vā
phuṭṭhassa, diṭṭhibyasanena vā phuṭṭhassa, aññataraññatarena byasanena
samannāgatassa, aññataraññatarena dukkhadhammena phuṭṭhassa ādevo paridevo
ādevanā paridevanā ādevitattaṃ paridevitattaṃ vācā palāpo vippalāpo lālappo
lālappanā lālappitattaṃ—  ayaṃ vuccati “paridevo”.</p>
<p>
<a class="ms" id="p_30Vbh_962"></a><a class="msdiv" id="msdiv239"></a>
<a class="sc" id="22"></a>Tattha katamaṃ dukkhaṃ? Yaṃ kāyikaṃ asātaṃ kāyikaṃ
dukkhaṃ kāyasamphassajaṃ asātaṃ dukkhaṃ vedayitaṃ kāyasamphassajā asātā dukkhā
vedanā—  idaṃ vuccati “dukkhaṃ”.</p>
<p>
<a class="ms" id="p_30Vbh_963"></a><a class="msdiv" id="msdiv240"></a>
<a class="sc" id="23"></a>Tattha katamaṃ domanassaṃ? Yaṃ cetasikaṃ asātaṃ,
cetasikaṃ dukkhaṃ, cetosamphassajaṃ asātaṃ dukkhaṃ vedayitaṃ, cetosamphassajā
asātā dukkhā vedanā—  idaṃ vuccati “domanassaṃ”.</p>
<p>
<a class="ms" id="p_30Vbh_964"></a><a class="msdiv" id="msdiv241"></a>
<a class="sc" id="24"></a>Tattha katamo upāyāso? Ñātibyasanena vā phuṭṭhassa,
bhogabyasanena vā phuṭṭhassa, rogabyasanena vā phuṭṭhassa, sīlabyasanena vā
phuṭṭhassa, diṭṭhibyasanena vā phuṭṭhassa, aññataraññatarena byasanena
samannāgatassa, aññataraññatarena dukkhadhammena phuṭṭhassa āyāso upāyāso
āyāsitattaṃ upāyāsitattaṃ—  ayaṃ vuccati “upāyāso”.</p>
<p>
<a class="ms" id="p_30Vbh_965"></a><a class="msdiv" id="msdiv242"></a>
<a class="sc" id="25"></a>Evametassa kevalassa dukkhakkhandhassa samudayo
hotīti, evametassa kevalassa dukkhakkhandhassa saṅgati hoti, samāgamo hoti,
samodhānaṃ hoti, pātubhāvo hoti. Tena vuccati “evametassa kevalassa
dukkhakkhandhassa samudayo hotī”ti.</p>
<p class="endsutta">
<a class="ms" id="p_30Vbh_966"></a>
<a class="sc" id="26"></a>
Suttantabhājanīyaṃ.</p>
<h2>2 2 Abhidhammabhājanīya</h2>
<h3>2.1 Paccayacatukka</h3>
<p>
<a class="ms" id="p_30Vbh_967"></a><a class="msdiv" id="msdiv243"></a>
<a class="sc" id="27"></a>Avijjāpaccayā saṅkhāro, saṅkhārapaccayā viññāṇaṃ,
viññāṇapaccayā nāmaṃ, nāmapaccayā chaṭṭhāyatanaṃ, chaṭṭhāyatanapaccayā phasso,
phassapaccayā vedanā, vedanāpaccayā taṇhā, taṇhāpaccayā upādānaṃ,
upādānapaccayā bhavo, bhavapaccayā jāti, jātipaccayā jarāmaraṇaṃ. Evametassa
kevalassa dukkhakkhandhassa samudayo hoti. (1:<em>1</em>)</p>
<p>
<a class="ms" id="p_30Vbh_968"></a><a class="sc" id="28"></a>Avijjāpaccayā
saṅkhāro, saṅkhārapaccayā viññāṇaṃ, viññāṇapaccayā nāmaṃ, nāmapaccayā phasso,
phassapaccayā vedanā, vedanāpaccayā taṇhā, taṇhāpaccayā upādānaṃ,
upādānapaccayā bhavo, bhavapaccayā jāti, jātipaccayā jarāmaraṇaṃ. Evametassa
kevalassa dukkhakkhandhassa samudayo hoti. (2:<em>2</em>)</p>
<p>
<a class="ms" id="p_30Vbh_969"></a><a class="sc" id="29"></a>Avijjāpaccayā
saṅkhāro, saṅkhārapaccayā viññāṇaṃ, viññāṇapaccayā nāmarūpaṃ, nāmarūpapaccayā
chaṭṭhāyatanaṃ, chaṭṭhāyatanapaccayā phasso, phassapaccayā vedanā,
vedanāpaccayā taṇhā, taṇhāpaccayā upādānaṃ, upādānapaccayā bhavo, bhavapaccayā
jāti, jātipaccayā jarāmaraṇaṃ. Evametassa kevalassa dukkhakkhandhassa samudayo
hoti. (3:<em>3</em>)</p>
<p>
<a class="ms" id="p_30Vbh_970"></a><a class="sc" id="30"></a>Avijjāpaccayā
saṅkhāro, saṅkhārapaccayā viññāṇaṃ, viññāṇapaccayā nāmarūpaṃ, nāmarūpapaccayā
saḷāyatanaṃ, chaṭṭhāyatanapaccayā phasso, phassapaccayā vedanā, vedanāpaccayā
taṇhā, taṇhāpaccayā upādānaṃ, upādānapaccayā bhavo, bhavapaccayā jāti,
jātipaccayā jarāmaraṇaṃ. Evametassa kevalassa dukkhakkhandhassa samudayo hoti.
(4:<em>4</em>)</p>
<p class="endsutta">
<a class="ms" id="p_30Vbh_971"></a>
<a class="sc" id="31"></a>
Paccayacatukkaṃ.</p>
<h3>2.2 Hetucatukka</h3>
<p>
<a class="ms" id="p_30Vbh_972"></a><a class="msdiv" id="msdiv244"></a>
<a class="sc" id="32"></a>Avijjāpaccayā saṅkhāro avijjāhetuko, saṅkhārapaccayā
viññāṇaṃ saṅkhārahetukaṃ, viññāṇapaccayā nāmaṃ viññāṇahetukaṃ, nāmapaccayā
chaṭṭhāyatanaṃ nāmahetukaṃ, chaṭṭhāyatanapaccayā phasso chaṭṭhāyatanahetuko,
phassapaccayā vedanā phassahetukā, vedanāpaccayā taṇhā vedanāhetukā,
taṇhāpaccayā upādānaṃ taṇhāhetukaṃ; upādānapaccayā bhavo, bhavapaccayā jāti,
jātipaccayā jarāmaraṇaṃ. Evametassa kevalassa dukkhakkhandhassa samudayo hoti.
(1:<em>5</em>)</p>
<p>
<a class="ms" id="p_30Vbh_973"></a><a class="sc" id="33"></a>Avijjāpaccayā
saṅkhāro avijjāhetuko, saṅkhārapaccayā viññāṇaṃ saṅkhārahetukaṃ, viññāṇapaccayā
nāmaṃ viññāṇahetukaṃ, nāmapaccayā phasso nāmahetuko, phassapaccayā vedanā
phassahetukā, vedanāpaccayā taṇhā vedanāhetukā, taṇhāpaccayā upādānaṃ
taṇhāhetukaṃ; upādānapaccayā bhavo, bhavapaccayā jāti, jātipaccayā jarāmaraṇaṃ.
Evametassa kevalassa dukkhakkhandhassa samudayo hoti. (2:<em>6</em>)</p>
<p>
<a class="ms" id="p_30Vbh_974"></a><a class="sc" id="34"></a>Avijjāpaccayā
saṅkhāro avijjāhetuko, saṅkhārapaccayā viññāṇaṃ saṅkhārahetukaṃ, viññāṇapaccayā
nāmarūpaṃ viññāṇahetukaṃ, nāmarūpapaccayā chaṭṭhāyatanaṃ nāmarūpahetukaṃ,
chaṭṭhāyatanapaccayā phasso chaṭṭhāyatanahetuko, phassapaccayā vedanā
phassahetukā, vedanāpaccayā taṇhā vedanāhetukā, taṇhāpaccayā upādānaṃ
taṇhāhetukaṃ; upādānapaccayā bhavo, bhavapaccayā jāti, jātipaccayā jarāmaraṇaṃ.
Evametassa kevalassa dukkhakkhandhassa samudayo hoti. (3:<em>7</em>)</p>
<p>
<a class="ms" id="p_30Vbh_975"></a><a class="sc" id="35"></a>Avijjāpaccayā
saṅkhāro avijjāhetuko, saṅkhārapaccayā viññāṇaṃ saṅkhārahetukaṃ, viññāṇapaccayā
nāmarūpaṃ viññāṇahetukaṃ, nāmarūpapaccayā saḷāyatanaṃ nāmarūpahetukaṃ,
chaṭṭhāyatanapaccayā phasso chaṭṭhāyatanahetuko, phassapaccayā vedanā
phassahetukā, vedanāpaccayā taṇhā vedanāhetukā, taṇhāpaccayā upādānaṃ
taṇhāhetukaṃ; upādānapaccayā bhavo, bhavapaccayā jāti, jātipaccayā jarāmaraṇaṃ.
Evametassa kevalassa dukkhakkhandhassa samudayo hoti. (4:<em>8</em>)</p>
<p class="endsutta">
<a class="ms" id="p_30Vbh_976"></a>
<a class="sc" id="36"></a>
Hetucatukkaṃ.</p>
<h3>2.3 Sampayuttacatukka</h3>
<p>
<a class="ms" id="p_30Vbh_977"></a><a class="msdiv" id="msdiv245"></a>
<a class="sc" id="37"></a>Avijjāpaccayā saṅkhāro avijjāsampayutto,
saṅkhārapaccayā viññāṇaṃ saṅkhārasampayuttaṃ, viññāṇapaccayā nāmaṃ
viññāṇasampayuttaṃ, nāmapaccayā chaṭṭhāyatanaṃ nāmasampayuttaṃ,
chaṭṭhāyatanapaccayā phasso chaṭṭhāyatanasampayutto, phassapaccayā vedanā
phassasampayuttā, vedanāpaccayā taṇhā vedanāsampayuttā, taṇhāpaccayā upādānaṃ
taṇhāsampayuttaṃ; upādānapaccayā bhavo, bhavapaccayā jāti, jātipaccayā
jarāmaraṇaṃ. Evametassa kevalassa dukkhakkhandhassa samudayo hoti. (1:<em>9</em>)
</p>
<p>
<a class="ms" id="p_30Vbh_978"></a><a class="sc" id="38"></a>Avijjāpaccayā
saṅkhāro avijjāsampayutto, saṅkhārapaccayā viññāṇaṃ saṅkhārasampayuttaṃ,
viññāṇapaccayā nāmaṃ viññāṇasampayuttaṃ, nāmapaccayā phasso nāmasampayutto,
phassapaccayā vedanā phassasampayuttā, vedanāpaccayā taṇhā vedanāsampayuttā,
taṇhāpaccayā upādānaṃ taṇhāsampayuttaṃ; upādānapaccayā bhavo, bhavapaccayā
jāti, jātipaccayā jarāmaraṇaṃ. Evametassa kevalassa dukkhakkhandhassa samudayo
hoti. (2:<em>10</em>)</p>
<p>
<a class="ms" id="p_30Vbh_979"></a><a class="sc" id="39"></a>Avijjāpaccayā
saṅkhāro avijjāsampayutto, saṅkhārapaccayā viññāṇaṃ saṅkhārasampayuttaṃ,
viññāṇapaccayā nāmarūpaṃ viññāṇasampayuttaṃ nāmaṃ, nāmarūpapaccayā
chaṭṭhāyatanaṃ nāmarūpasampayuttaṃ, chaṭṭhāyatanapaccayā phasso
chaṭṭhāyatanasampayutto, phassapaccayā vedanā phassasampayuttā, vedanāpaccayā
taṇhā vedanāsampayuttā, taṇhāpaccayā upādānaṃ taṇhāsampayuttaṃ; upādānapaccayā
bhavo, bhavapaccayā jāti, jātipaccayā jarāmaraṇaṃ. Evametassa kevalassa
dukkhakkhandhassa samudayo hoti. (3:<em>11</em>)</p>
<p>
<a class="ms" id="p_30Vbh_980"></a><a class="sc" id="40"></a>Avijjāpaccayā
saṅkhāro avijjāsampayutto, saṅkhārapaccayā viññāṇaṃ saṅkhārasampayuttaṃ,
viññāṇapaccayā nāmarūpaṃ viññāṇasampayuttaṃ nāmaṃ, nāmarūpapaccayā saḷāyatanaṃ
nāmasampayuttaṃ chaṭṭhāyatanaṃ, chaṭṭhāyatanapaccayā phasso
chaṭṭhāyatanasampayutto, phassapaccayā vedanā phassasampayuttā, vedanāpaccayā
taṇhā vedanāsampayuttā, taṇhāpaccayā upādānaṃ taṇhāsampayuttaṃ; upādānapaccayā
bhavo, bhavapaccayā jāti, jātipaccayā jarāmaraṇaṃ. Evametassa kevalassa
dukkhakkhandhassa samudayo hoti. (4:<em>12</em>)</p>
<p class="endsutta">
<a class="ms" id="p_30Vbh_981"></a>
<a class="sc" id="41"></a>
Sampayuttacatukkaṃ.</p>
<h3>2.4 Aññamaññacatukka</h3>
<p>
<a class="ms" id="p_30Vbh_982"></a><a class="msdiv" id="msdiv246"></a>
<a class="sc" id="42"></a>Avijjāpaccayā saṅkhāro, saṅkhārapaccayāpi avijjā;
saṅkhārapaccayā viññāṇaṃ, viññāṇapaccayāpi saṅkhāro; viññāṇapaccayā nāmaṃ,
nāmapaccayāpi viññāṇaṃ; nāmapaccayā chaṭṭhāyatanaṃ, chaṭṭhāyatanapaccayāpi
nāmaṃ; chaṭṭhāyatanapaccayā phasso, phassapaccayāpi chaṭṭhāyatanaṃ;
phassapaccayā vedanā, vedanāpaccayāpi phasso; vedanāpaccayā taṇhā,
taṇhāpaccayāpi vedanā; taṇhāpaccayā upādānaṃ, upādānapaccayāpi taṇhā;
upādānapaccayā bhavo, bhavapaccayā jāti, jātipaccayā jarāmaraṇaṃ. Evametassa
kevalassa dukkhakkhandhassa samudayo hoti. (1:<em>13</em>)</p>
<p>
<a class="ms" id="p_30Vbh_983"></a><a class="sc" id="43"></a>Avijjāpaccayā
saṅkhāro, saṅkhārapaccayāpi avijjā; saṅkhārapaccayā viññāṇaṃ, viññāṇapaccayāpi
saṅkhāro; viññāṇapaccayā nāmaṃ, nāmapaccayāpi viññāṇaṃ; nāmapaccayā phasso,
phassapaccayāpi nāmaṃ; phassapaccayā vedanā, vedanāpaccayāpi phasso;
vedanāpaccayā taṇhā, taṇhāpaccayāpi vedanā; taṇhāpaccayā upādānaṃ,
upādānapaccayāpi taṇhā; upādānapaccayā bhavo, bhavapaccayā jāti, jātipaccayā
jarāmaraṇaṃ. Evametassa kevalassa dukkhakkhandhassa samudayo hoti. (2:<em>14</em>)
</p>
<p>
<a class="ms" id="p_30Vbh_984"></a><a class="sc" id="44"></a>Avijjāpaccayā
saṅkhāro, saṅkhārapaccayāpi avijjā; saṅkhārapaccayā viññāṇaṃ, viññāṇapaccayāpi
saṅkhāro; viññāṇapaccayā nāmarūpaṃ, nāmarūpapaccayāpi viññāṇaṃ; nāmarūpapaccayā
chaṭṭhāyatanaṃ, chaṭṭhāyatanapaccayāpi nāmarūpaṃ; chaṭṭhāyatanapaccayā phasso,
phassapaccayāpi chaṭṭhāyatanaṃ; phassapaccayā vedanā, vedanāpaccayāpi phasso;
vedanāpaccayā taṇhā, taṇhāpaccayāpi vedanā; taṇhāpaccayā upādānaṃ,
upādānapaccayāpi taṇhā; upādānapaccayā bhavo, bhavapaccayā jāti, jātipaccayā
jarāmaraṇaṃ. Evametassa kevalassa dukkhakkhandhassa samudayo hoti. (3:<em>15</em>)
</p>
<p>
<a class="ms" id="p_30Vbh_985"></a><a class="sc" id="45"></a>Avijjāpaccayā
saṅkhāro, saṅkhārapaccayāpi avijjā; saṅkhārapaccayā viññāṇaṃ, viññāṇapaccayāpi
saṅkhāro; viññāṇapaccayā nāmarūpaṃ, nāmarūpapaccayāpi viññāṇaṃ; nāmarūpapaccayā
saḷāyatanaṃ, chaṭṭhāyatanapaccayāpi nāmarūpaṃ; chaṭṭhāyatanapaccayā phasso,
phassapaccayāpi chaṭṭhāyatanaṃ; phassapaccayā vedanā, vedanāpaccayāpi phasso;
vedanāpaccayā taṇhā, taṇhāpaccayāpi vedanā; taṇhāpaccayā upādānaṃ,
upādānapaccayāpi taṇhā; upādānapaccayā bhavo, bhavapaccayā jāti, jātipaccayā
jarāmaraṇaṃ. Evametassa kevalassa dukkhakkhandhassa samudayo hoti. (4:<em>16</em>)
</p>
<p class="endsutta">
<a class="ms" id="p_30Vbh_986"></a>
<a class="sc" id="46"></a>
Aññamaññacatukkaṃ.</p>
<h4>2.4.1 Mātikā</h4>
<p>
<a class="ms" id="p_30Vbh_987"></a><a class="msdiv" id="msdiv247"></a>
<a class="sc" id="47"></a>Saṅkhārapaccayā avijjā…pe…  viññāṇapaccayā avijjā…pe…
nāmapaccayā avijjā…pe…  chaṭṭhāyatanapaccayā avijjā…pe…  phassapaccayā
avijjā…pe…  vedanāpaccayā avijjā…pe…  taṇhāpaccayā avijjā…pe…  upādānapaccayā
avijjā…pe…  avijjāpaccayā saṅkhāro, saṅkhārapaccayā viññāṇaṃ, viññāṇapaccayā
nāmaṃ, nāmapaccayā chaṭṭhāyatanaṃ, chaṭṭhāyatanapaccayā phasso, phassapaccayā
vedanā, vedanāpaccayā taṇhā, taṇhāpaccayā upādānaṃ, upādānapaccayā bhavo,
bhavapaccayā jāti, jātipaccayā jarāmaraṇaṃ. Evametassa kevalassa
dukkhakkhandhassa samudayo hoti.</p>
<p class="endsutta">
<a class="ms" id="p_30Vbh_988"></a>
<a class="sc" id="48"></a>
Mātikā.</p>
<h4>2.5.1 Akusalacitta</h4>
<p>
<a class="ms" id="p_30Vbh_989"></a><a class="msdiv" id="msdiv248"></a>
<a class="sc" id="49"></a>Katame dhammā akusalā? Yasmiṃ samaye akusalaṃ cittaṃ
uppannaṃ hoti somanassasahagataṃ diṭṭhigatasampayuttaṃ rūpārammaṇaṃ vā
saddārammaṇaṃ vā gandhārammaṇaṃ vā rasārammaṇaṃ vā phoṭṭhabbārammaṇaṃ vā
dhammārammaṇaṃ vā yaṃ yaṃ vā panārabbha, tasmiṃ samaye avijjāpaccayā saṅkhāro,
saṅkhārapaccayā viññāṇaṃ, viññāṇapaccayā nāmaṃ, nāmapaccayā chaṭṭhāyatanaṃ,
chaṭṭhāyatanapaccayā phasso, phassapaccayā vedanā, vedanāpaccayā taṇhā,
taṇhāpaccayā upādānaṃ, upādānapaccayā bhavo, bhavapaccayā jāti, jātipaccayā
jarāmaraṇaṃ. Evametassa kevalassa dukkhakkhandhassa samudayo hoti.</p>
<p>
<a class="ms" id="p_30Vbh_990"></a><a class="msdiv" id="msdiv249"></a>
<a class="sc" id="50"></a>Tattha katamā avijjā? Yaṃ aññāṇaṃ adassanaṃ…pe…
avijjālaṅgī moho akusalamūlaṃ—  ayaṃ vuccati “avijjā”.</p>
<p>
<a class="ms" id="p_30Vbh_991"></a><a class="sc" id="51"></a>Tattha katamo
avijjāpaccayā saṅkhāro? Yā cetanā sañcetanā sañcetayitattaṃ—  ayaṃ vuccati
“avijjāpaccayā saṅkhāro”.</p>
<p>
<a class="ms" id="p_30Vbh_992"></a><a class="sc" id="52"></a>Tattha katamaṃ
saṅkhārapaccayā viññāṇaṃ? Yaṃ cittaṃ mano mānasaṃ hadayaṃ paṇḍaraṃ mano
manāyatanaṃ manindriyaṃ viññāṇaṃ viññāṇakkhandho tajjāmanoviññāṇadhātu—  idaṃ
vuccati “saṅkhārapaccayā viññāṇaṃ”.</p>
<p>
<a class="ms" id="p_30Vbh_993"></a><a class="sc" id="53"></a>Tattha katamaṃ
viññāṇapaccayā nāmaṃ? Vedanākkhandho, saññākkhandho, saṅkhārakkhandho—  idaṃ
vuccati “viññāṇapaccayā nāmaṃ”.</p>
<p>
<a class="ms" id="p_30Vbh_994"></a><a class="sc" id="54"></a>Tattha katamaṃ
nāmapaccayā chaṭṭhāyatanaṃ? Yaṃ cittaṃ mano mānasaṃ hadayaṃ paṇḍaraṃ mano
manāyatanaṃ manindriyaṃ viññāṇaṃ viññāṇakkhandho tajjāmanoviññāṇadhātu—  idaṃ
vuccati “nāmapaccayā chaṭṭhāyatanaṃ”.</p>
<p>
<a class="ms" id="p_30Vbh_995"></a><a class="sc" id="55"></a>Tattha katamo
chaṭṭhāyatanapaccayā phasso? Yo phasso phusanā samphusanā samphusitattaṃ—  ayaṃ
vuccati “chaṭṭhāyatanapaccayā phasso”.</p>
<p>
<a class="ms" id="p_30Vbh_996"></a><a class="sc" id="56"></a>Tattha katamā
phassapaccayā vedanā? Yaṃ cetasikaṃ sātaṃ cetasikaṃ sukhaṃ cetosamphassajaṃ
sātaṃ sukhaṃ vedayitaṃ cetosamphassajā sātā sukhā vedanā—  ayaṃ vuccati
“phassapaccayā vedanā”.</p>
<p>
<a class="ms" id="p_30Vbh_997"></a><a class="sc" id="57"></a>Tattha katamā
vedanāpaccayā taṇhā? Yo rāgo sārāgo anunayo anurodho nandī nandirāgo cittassa
sārāgo—  ayaṃ vuccati “vedanāpaccayā taṇhā”.</p>
<p>
<a class="ms" id="p_30Vbh_998"></a><a class="sc" id="58"></a>Tattha katamaṃ
taṇhāpaccayā upādānaṃ? Yā diṭṭhi diṭṭhigataṃ diṭṭhigahanaṃ diṭṭhikantāro
diṭṭhivisūkāyikaṃ diṭṭhivipphanditaṃ diṭṭhisaṃyojanaṃ gāho patiṭṭhāho
abhiniveso parāmāso kummaggo micchāpatho micchattaṃ titthāyatanaṃ
vipariyāsaggāho—  idaṃ vuccati “taṇhāpaccayā upādānaṃ”.</p>
<p>
<a class="ms" id="p_30Vbh_999"></a><a class="sc" id="59"></a>Tattha katamo
upādānapaccayā bhavo? Ṭhapetvā upādānaṃ, vedanākkhandho saññākkhandho
saṅkhārakkhandho viññāṇakkhandho—  ayaṃ vuccati “upādānapaccayā bhavo”.</p>
<p>
<a class="ms" id="p_30Vbh_1000"></a><a class="sc" id="60"></a>Tattha katamā
bhavapaccayā jāti? Yā tesaṃ tesaṃ dhammānaṃ jāti sañjāti nibbatti abhinibbatti
pātubhāvo—  ayaṃ vuccati “bhavapaccayā jāti”.</p>
<p>
<a class="ms" id="p_30Vbh_1001"></a><a class="sc" id="61"></a>Tattha katamaṃ
jātipaccayā jarāmaraṇaṃ? Atthi jarā, atthi maraṇaṃ. Tattha katamā jarā? Yā
tesaṃ tesaṃ dhammānaṃ jarā jīraṇatā āyuno saṃhāni—  ayaṃ vuccati “jarā”. Tattha
katamaṃ maraṇaṃ? Yo tesaṃ tesaṃ dhammānaṃ khayo vayo bhedo paribhedo aniccatā
antaradhānaṃ—  idaṃ vuccati “maraṇaṃ”. Iti ayañca jarā, idañca maraṇaṃ. Idaṃ
vuccati “jātipaccayā jarāmaraṇaṃ”.</p>
<p>
<a class="ms" id="p_30Vbh_1002"></a><a class="sc" id="62"></a>Evametassa
kevalassa dukkhakkhandhassa samudayo hotīti. Evametassa kevalassa
dukkhakkhandhassa saṅgati hoti, samāgamo hoti, samodhānaṃ hoti, pātubhāvo hoti.
Tena vuccati “evametassa kevalassa dukkhakkhandhassa samudayo hotī”ti. (1:<em>1</em>)
</p>
<p>
<a class="ms" id="p_30Vbh_1003"></a><a class="msdiv" id="msdiv250"></a>
<a class="sc" id="63"></a>Tasmiṃ samaye avijjāpaccayā saṅkhāro, saṅkhārapaccayā
viññāṇaṃ, viññāṇapaccayā nāmaṃ, nāmapaccayā phasso, phassapaccayā vedanā,
vedanāpaccayā taṇhā, taṇhāpaccayā upādānaṃ, upādānapaccayā bhavo, bhavapaccayā
jāti, jātipaccayā jarāmaraṇaṃ. Evametassa kevalassa dukkhakkhandhassa samudayo
hoti.</p>
<p>
<a class="ms" id="p_30Vbh_1004"></a><a class="msdiv" id="msdiv251"></a>
<a class="sc" id="64"></a>Tattha katamā avijjā? Yaṃ aññāṇaṃ adassanaṃ…pe…
avijjālaṅgī moho akusalamūlaṃ—  ayaṃ vuccati “avijjā”.</p>
<p>
<a class="ms" id="p_30Vbh_1005"></a><a class="sc" id="65"></a>Tattha katamo
avijjāpaccayā saṅkhāro? Yā cetanā sañcetanā sañcetayitattaṃ—  ayaṃ vuccati
“avijjāpaccayā saṅkhāro”.</p>
<p>
<a class="ms" id="p_30Vbh_1006"></a><a class="sc" id="66"></a>Tattha katamaṃ
saṅkhārapaccayā viññāṇaṃ? Yaṃ cittaṃ mano mānasaṃ…pe…  tajjāmanoviññāṇadhātu—
idaṃ vuccati “saṅkhārapaccayā viññāṇaṃ”.</p>
<p>
<a class="ms" id="p_30Vbh_1007"></a><a class="sc" id="67"></a>Tattha katamaṃ
viññāṇapaccayā nāmaṃ? Vedanākkhandho, saññākkhandho, saṅkhārakkhandho—  idaṃ
vuccati “viññāṇapaccayā nāmaṃ”.</p>
<p>
<a class="ms" id="p_30Vbh_1008"></a><a class="sc" id="68"></a>Nāmapaccayā
phassoti. Tattha katamaṃ nāmaṃ? Ṭhapetvā phassaṃ, vedanākkhandho saññākkhandho
saṅkhārakkhandho viññāṇakkhandho—  idaṃ vuccati “nāmaṃ”.</p>
<p>
<a class="ms" id="p_30Vbh_1009"></a><a class="sc" id="69"></a>Tattha katamo
nāmapaccayā phasso? Yo phasso phusanā samphusanā samphusitattaṃ—  ayaṃ vuccati
“nāmapaccayā phasso” …pe…  tena vuccati “evametassa kevalassa dukkhakkhandhassa
samudayo hotī”ti. (2:<em>2</em>)</p>
<p>
<a class="ms" id="p_30Vbh_1010"></a><a class="msdiv" id="msdiv252"></a>
<a class="sc" id="70"></a>Tasmiṃ samaye avijjāpaccayā saṅkhāro, saṅkhārapaccayā
viññāṇaṃ, viññāṇapaccayā nāmarūpaṃ, nāmarūpapaccayā chaṭṭhāyatanaṃ,
chaṭṭhāyatanapaccayā phasso, phassapaccayā vedanā, vedanāpaccayā taṇhā,
taṇhāpaccayā upādānaṃ, upādānapaccayā bhavo, bhavapaccayā jāti, jātipaccayā
jarāmaraṇaṃ. Evametassa kevalassa dukkhakkhandhassa samudayo hoti.</p>
<p>
<a class="ms" id="p_30Vbh_1011"></a><a class="msdiv" id="msdiv253"></a>
<a class="sc" id="71"></a>Tattha katamā avijjā? Yaṃ aññāṇaṃ adassanaṃ…pe…
avijjālaṅgī moho akusalamūlaṃ—  ayaṃ vuccati “avijjā”.</p>
<p>
<a class="ms" id="p_30Vbh_1012"></a><a class="sc" id="72"></a>Tattha katamo
avijjāpaccayā saṅkhāro? Yā cetanā sañcetanā sañcetayitattaṃ—  ayaṃ vuccati
“avijjāpaccayā saṅkhāro”.</p>
<p>
<a class="ms" id="p_30Vbh_1013"></a><a class="sc" id="73"></a>Tattha katamaṃ
saṅkhārapaccayā viññāṇaṃ? Yaṃ cittaṃ mano mānasaṃ…pe…  tajjāmanoviññāṇadhātu—
idaṃ vuccati “saṅkhārapaccayā viññāṇaṃ”.</p>
<p>
<a class="ms" id="p_30Vbh_1014"></a><a class="sc" id="74"></a>Tattha katamaṃ
viññāṇapaccayā nāmarūpaṃ? Atthi nāmaṃ, atthi rūpaṃ. Tattha katamaṃ nāmaṃ?
Vedanākkhandho, saññākkhandho, saṅkhārakkhandho—  idaṃ vuccati “nāmaṃ”. Tattha
katamaṃ rūpaṃ? Cakkhāyatanassa upacayo, sotāyatanassa upacayo, ghānāyatanassa
upacayo, jivhāyatanassa upacayo, kāyāyatanassa upacayo, yaṃ vā panaññampi atthi
rūpaṃ cittajaṃ cittahetukaṃ cittasamuṭṭhānaṃ—  idaṃ vuccati “rūpaṃ”. Iti
idañca nāmaṃ, idañca rūpaṃ. Idaṃ vuccati “viññāṇapaccayā nāmarūpaṃ”.</p>
<p>
<a class="ms" id="p_30Vbh_1015"></a><a class="sc" id="75"></a>Nāmarūpapaccayā
chaṭṭhāyatananti. Atthi nāmaṃ, atthi rūpaṃ. Tattha katamaṃ nāmaṃ?
Vedanākkhandho, saññākkhandho, saṅkhārakkhandho—  idaṃ vuccati “nāmaṃ”. Tattha
katamaṃ rūpaṃ? Yaṃ rūpaṃ nissāya manoviññāṇadhātu vattati—  idaṃ vuccati
“rūpaṃ”. Iti idañca nāmaṃ, idañca rūpaṃ. Idaṃ vuccati “nāmarūpaṃ”.</p>
<p>
<a class="ms" id="p_30Vbh_1016"></a><a class="sc" id="76"></a>Tattha katamaṃ
nāmarūpapaccayā chaṭṭhāyatanaṃ? Yaṃ cittaṃ mano mānasaṃ…pe…
tajjāmanoviññāṇadhātu—  idaṃ vuccati “nāmarūpapaccayā chaṭṭhāyatanaṃ”.</p>
<p>
<a class="ms" id="p_30Vbh_1017"></a><a class="sc" id="77"></a>Tattha katamo
chaṭṭhāyatanapaccayā phasso? Yo phasso phusanā samphusanā samphusitattaṃ—  ayaṃ
vuccati “chaṭṭhāyatanapaccayā phasso” …pe…  tena vuccati “evametassa kevalassa
dukkhakkhandhassa samudayo hotī”ti. (3:<em>3</em>)</p>
<p>
<a class="ms" id="p_30Vbh_1018"></a><a class="msdiv" id="msdiv254"></a>
<a class="sc" id="78"></a>Tasmiṃ samaye avijjāpaccayā saṅkhāro, saṅkhārapaccayā
viññāṇaṃ, viññāṇapaccayā nāmarūpaṃ, nāmarūpapaccayā saḷāyatanaṃ,
chaṭṭhāyatanapaccayā phasso, phassapaccayā vedanā, vedanāpaccayā taṇhā,
taṇhāpaccayā upādānaṃ, upādānapaccayā bhavo, bhavapaccayā jāti, jātipaccayā
jarāmaraṇaṃ. Evametassa kevalassa dukkhakkhandhassa samudayo hoti.</p>
<p>
<a class="ms" id="p_30Vbh_1019"></a><a class="msdiv" id="msdiv255"></a>
<a class="sc" id="79"></a>Tattha katamā avijjā? Yaṃ aññāṇaṃ adassanaṃ…pe…
avijjālaṅgī moho akusalamūlaṃ—  ayaṃ vuccati “avijjā”.</p>
<p>
<a class="ms" id="p_30Vbh_1020"></a><a class="sc" id="80"></a>Tattha katamo
avijjāpaccayā saṅkhāro? Yā cetanā sañcetanā sañcetayitattaṃ—  ayaṃ vuccati
“avijjāpaccayā saṅkhāro”.</p>
<p>
<a class="ms" id="p_30Vbh_1021"></a><a class="sc" id="81"></a>Tattha katamaṃ
saṅkhārapaccayā viññāṇaṃ? Yaṃ cittaṃ mano mānasaṃ…pe…  tajjāmanoviññāṇadhātu—
idaṃ vuccati “saṅkhārapaccayā viññāṇaṃ”.</p>
<p>
<a class="ms" id="p_30Vbh_1022"></a><a class="sc" id="82"></a>Tattha katamaṃ
viññāṇapaccayā nāmarūpaṃ? Atthi nāmaṃ, atthi rūpaṃ. Tattha katamaṃ nāmaṃ?
Vedanākkhandho, saññākkhandho, saṅkhārakkhandho—  idaṃ vuccati “nāmaṃ”. Tattha
katamaṃ rūpaṃ? Cakkhāyatanassa upacayo, sotāyatanassa upacayo, ghānāyatanassa
upacayo, jivhāyatanassa upacayo, kāyāyatanassa upacayo, yaṃ vā panaññampi atthi
rūpaṃ cittajaṃ cittahetukaṃ cittasamuṭṭhānaṃ—  idaṃ vuccati “rūpaṃ”. Iti
idañca nāmaṃ, idañca rūpaṃ. Idaṃ vuccati “viññāṇapaccayā nāmarūpaṃ”.</p>
<p>
<a class="ms" id="p_30Vbh_1023"></a><a class="sc" id="83"></a>Nāmarūpapaccayā
saḷāyatananti. Atthi nāmaṃ, atthi rūpaṃ. Tattha katamaṃ nāmaṃ? Vedanākkhandho,
saññākkhandho, saṅkhārakkhandho—  idaṃ vuccati “nāmaṃ”. Tattha katamaṃ rūpaṃ?
Cattāro ca mahābhūtā, yañca rūpaṃ nissāya manoviññāṇadhātu vattati—  idaṃ
vuccati “rūpaṃ”. Iti idañca nāmaṃ, idañca rūpaṃ. Idaṃ vuccati “nāmarūpaṃ”.</p>
<p>
<a class="ms" id="p_30Vbh_1024"></a><a class="sc" id="84"></a>Tattha katamaṃ
nāmarūpapaccayā saḷāyatanaṃ? Cakkhāyatanaṃ, sotāyatanaṃ, ghānāyatanaṃ,
jivhāyatanaṃ, kāyāyatanaṃ, manāyatanaṃ—  idaṃ vuccati “nāmarūpapaccayā
saḷāyatanaṃ”.</p>
<p>
<a class="ms" id="p_30Vbh_1025"></a><a class="sc" id="85"></a>Tattha katamo
chaṭṭhāyatanapaccayā phasso? Yo phasso phusanā samphusanā samphusitattaṃ—  ayaṃ
vuccati “chaṭṭhāyatanapaccayā phasso” …pe…  tena vuccati “evametassa kevalassa
dukkhakkhandhassa samudayo hotī”ti. (4:<em>4</em>)</p>
<p class="endsutta">
<a class="ms" id="p_30Vbh_1026"></a>
<a class="sc" id="86"></a>
Paccayacatukkaṃ.</p>
<h3>2.6 Hetucatukka</h3>
<p>
<a class="ms" id="p_30Vbh_1027"></a><a class="msdiv" id="msdiv256"></a>
<a class="sc" id="87"></a>Tasmiṃ samaye avijjāpaccayā saṅkhāro avijjāhetuko,
saṅkhārapaccayā viññāṇaṃ saṅkhārahetukaṃ, viññāṇapaccayā nāmaṃ viññāṇahetukaṃ,
nāmapaccayā chaṭṭhāyatanaṃ nāmahetukaṃ, chaṭṭhāyatanapaccayā phasso
chaṭṭhāyatanahetuko, phassapaccayā vedanā phassahetukā, vedanāpaccayā taṇhā
vedanāhetukā, taṇhāpaccayā upādānaṃ taṇhāhetukaṃ; upādānapaccayā bhavo,
bhavapaccayā jāti, jātipaccayā jarāmaraṇaṃ. Evametassa kevalassa
dukkhakkhandhassa samudayo hoti.</p>
<p>
<a class="ms" id="p_30Vbh_1028"></a><a class="msdiv" id="msdiv257"></a>
<a class="sc" id="88"></a>Tattha katamā avijjā? Yaṃ aññāṇaṃ adassanaṃ…pe…
avijjālaṅgī moho akusalamūlaṃ—  ayaṃ vuccati “avijjā”.</p>
<p>
<a class="ms" id="p_30Vbh_1029"></a><a class="sc" id="89"></a>Tattha katamo
avijjāpaccayā saṅkhāro avijjāhetuko? Yā cetanā sañcetanā sañcetayitattaṃ—  ayaṃ
vuccati “avijjāpaccayā saṅkhāro avijjāhetuko”.</p>
<p>
<a class="ms" id="p_30Vbh_1030"></a><a class="sc" id="90"></a>Tattha katamaṃ
saṅkhārapaccayā viññāṇaṃ saṅkhārahetukaṃ? Yaṃ cittaṃ mano mānasaṃ…pe…
tajjāmanoviññāṇadhātu—  idaṃ vuccati “saṅkhārapaccayā viññāṇaṃ
saṅkhārahetukaṃ”.</p>
<p>
<a class="ms" id="p_30Vbh_1031"></a><a class="sc" id="91"></a>Tattha katamaṃ
viññāṇapaccayā nāmaṃ viññāṇahetukaṃ? Vedanākkhandho, saññākkhandho,
saṅkhārakkhandho—  idaṃ vuccati “viññāṇapaccayā nāmaṃ viññāṇahetukaṃ”.</p>
<p>
<a class="ms" id="p_30Vbh_1032"></a><a class="sc" id="92"></a>Tattha katamaṃ
nāmapaccayā chaṭṭhāyatanaṃ nāmahetukaṃ? Yaṃ cittaṃ mano mānasaṃ…pe…
tajjāmanoviññāṇadhātu—  idaṃ vuccati “nāmapaccayā chaṭṭhāyatanaṃ nāmahetukaṃ”.
</p>
<p>
<a class="ms" id="p_30Vbh_1033"></a><a class="sc" id="93"></a>Tattha katamo
chaṭṭhāyatanapaccayā phasso chaṭṭhāyatanahetuko? Yo phasso phusanā samphusanā
samphusitattaṃ—  ayaṃ vuccati “chaṭṭhāyatanapaccayā phasso
chaṭṭhāyatanahetuko”.</p>
<p>
<a class="ms" id="p_30Vbh_1034"></a><a class="sc" id="94"></a>Tattha katamā
phassapaccayā vedanā phassahetukā? Yaṃ cetasikaṃ sātaṃ cetasikaṃ sukhaṃ
cetosamphassajaṃ sātaṃ sukhaṃ vedayitaṃ cetosamphassajā sātā sukhā vedanā—
ayaṃ vuccati “phassapaccayā vedanā phassahetukā”.</p>
<p>
<a class="ms" id="p_30Vbh_1035"></a><a class="sc" id="95"></a>Tattha katamā
vedanāpaccayā taṇhā vedanāhetukā? Yo rāgo sārāgo…pe…  cittassa sārāgo—  ayaṃ
vuccati “vedanāpaccayā taṇhā vedanāhetukā”.</p>
<p>
<a class="ms" id="p_30Vbh_1036"></a><a class="sc" id="96"></a>Tattha katamaṃ
taṇhāpaccayā upādānaṃ taṇhāhetukaṃ? Yā diṭṭhi diṭṭhigataṃ…pe…  titthāyatanaṃ
vipariyāsaggāho—  idaṃ vuccati “taṇhāpaccayā upādānaṃ taṇhāhetukaṃ” …pe…  tena
vuccati “evametassa kevalassa dukkhakkhandhassa samudayo hotī”ti. (1:<em>5</em>)
</p>
<p>
<a class="ms" id="p_30Vbh_1037"></a><a class="msdiv" id="msdiv258"></a>
<a class="sc" id="97"></a>Tasmiṃ samaye avijjāpaccayā saṅkhāro avijjāhetuko,
saṅkhārapaccayā viññāṇaṃ saṅkhārahetukaṃ, viññāṇapaccayā nāmaṃ viññāṇahetukaṃ,
nāmapaccayā phasso nāmahetuko, phassapaccayā vedanā phassahetukā, vedanāpaccayā
taṇhā vedanāhetukā, taṇhāpaccayā upādānaṃ taṇhāhetukaṃ; upādānapaccayā bhavo,
bhavapaccayā jāti, jātipaccayā jarāmaraṇaṃ. Evametassa kevalassa
dukkhakkhandhassa samudayo hoti.</p>
<p>
<a class="ms" id="p_30Vbh_1038"></a><a class="msdiv" id="msdiv259"></a>
<a class="sc" id="98"></a>Tattha katamā avijjā? Yaṃ aññāṇaṃ adassanaṃ…pe…
avijjālaṅgī moho akusalamūlaṃ—  ayaṃ vuccati “avijjā”.</p>
<p>
<a class="ms" id="p_30Vbh_1039"></a><a class="sc" id="99"></a>Tattha katamo
avijjāpaccayā saṅkhāro avijjāhetuko? Yā cetanā sañcetanā sañcetayitattaṃ—  ayaṃ
vuccati “avijjāpaccayā saṅkhāro avijjāhetuko”.</p>
<p>
<a class="ms" id="p_30Vbh_1040"></a><a class="sc" id="100"></a>Tattha katamaṃ
saṅkhārapaccayā viññāṇaṃ saṅkhārahetukaṃ? Yaṃ cittaṃ mano mānasaṃ…pe…
tajjāmanoviññāṇadhātu—  idaṃ vuccati saṅkhārapaccayā viññāṇaṃ saṅkhārahetukaṃ.
</p>
<p>
<a class="ms" id="p_30Vbh_1041"></a><a class="sc" id="101"></a>Tattha katamaṃ
viññāṇapaccayā nāmaṃ viññāṇahetukaṃ? Vedanākkhandho, saññākkhandho,
saṅkhārakkhandho—  idaṃ vuccati “viññāṇapaccayā nāmaṃ viññāṇahetukaṃ”.</p>
<p>
<a class="ms" id="p_30Vbh_1042"></a><a class="sc" id="102"></a>Nāmapaccayā
phasso nāmahetukoti. Tattha katamaṃ nāmaṃ? Ṭhapetvā phassaṃ, vedanākkhandho
saññākkhandho saṅkhārakkhandho viññāṇakkhandho—  idaṃ vuccati “nāmaṃ”.</p>
<p>
<a class="ms" id="p_30Vbh_1043"></a><a class="sc" id="103"></a>Tattha katamo
nāmapaccayā phasso nāmahetuko? Yo phasso phusanā samphusanā samphusitattaṃ—
ayaṃ vuccati “nāmapaccayā phasso nāmahetuko” …pe…  tena vuccati “evametassa
kevalassa dukkhakkhandhassa samudayo hotī”ti. (2:<em>6</em>)</p>
<p>
<a class="ms" id="p_30Vbh_1044"></a><a class="msdiv" id="msdiv260"></a>
<a class="sc" id="104"></a>Tasmiṃ samaye avijjāpaccayā saṅkhāro avijjāhetuko,
saṅkhārapaccayā viññāṇaṃ saṅkhārahetukaṃ, viññāṇapaccayā nāmarūpaṃ
viññāṇahetukaṃ, nāmarūpapaccayā chaṭṭhāyatanaṃ nāmarūpahetukaṃ,
chaṭṭhāyatanapaccayā phasso chaṭṭhāyatanahetuko, phassapaccayā vedanā
phassahetukā, vedanāpaccayā taṇhā vedanāhetukā, taṇhāpaccayā upādānaṃ
taṇhāhetukaṃ; upādānapaccayā bhavo, bhavapaccayā jāti, jātipaccayā jarāmaraṇaṃ.
Evametassa kevalassa dukkhakkhandhassa samudayo hoti.</p>
<p>
<a class="ms" id="p_30Vbh_1045"></a><a class="msdiv" id="msdiv261"></a>
<a class="sc" id="105"></a>Tattha katamā avijjā? Yaṃ aññāṇaṃ adassanaṃ…pe…
avijjālaṅgī moho akusalamūlaṃ—  ayaṃ vuccati “avijjā”.</p>
<p>
<a class="ms" id="p_30Vbh_1046"></a><a class="sc" id="106"></a>Tattha katamo
avijjāpaccayā saṅkhāro avijjāhetuko? Yā cetanā sañcetanā sañcetayitattaṃ—  ayaṃ
vuccati “avijjāpaccayā saṅkhāro avijjāhetuko”.</p>
<p>
<a class="ms" id="p_30Vbh_1047"></a><a class="sc" id="107"></a>Tattha katamaṃ
saṅkhārapaccayā viññāṇaṃ saṅkhārahetukaṃ? Yaṃ cittaṃ mano mānasaṃ…pe…
tajjāmanoviññāṇadhātu—  idaṃ vuccati “saṅkhārapaccayā viññāṇaṃ
saṅkhārahetukaṃ”.</p>
<p>
<a class="ms" id="p_30Vbh_1048"></a><a class="sc" id="108"></a>Tattha katamaṃ
viññāṇapaccayā nāmarūpaṃ viññāṇahetukaṃ? Atthi nāmaṃ, atthi rūpaṃ. Tattha
katamaṃ nāmaṃ? Vedanākkhandho, saññākkhandho, saṅkhārakkhandho—  idaṃ vuccati
“nāmaṃ”. Tattha katamaṃ rūpaṃ? Cakkhāyatanassa upacayo, sotāyatanassa upacayo,
ghānāyatanassa upacayo, jivhāyatanassa upacayo, kāyāyatanassa upacayo, yaṃ vā
panaññampi atthi rūpaṃ cittajaṃ cittahetukaṃ cittasamuṭṭhānaṃ—  idaṃ vuccati
“rūpaṃ”. Iti idañca nāmaṃ, idañca rūpaṃ. Idaṃ vuccati “viññāṇapaccayā nāmarūpaṃ
viññāṇahetukaṃ”.</p>
<p>
<a class="ms" id="p_30Vbh_1049"></a><a class="sc" id="109"></a>Nāmarūpapaccayā
chaṭṭhāyatanaṃ nāmarūpahetukanti. Atthi nāmaṃ, atthi rūpaṃ. Tattha katamaṃ
nāmaṃ? Vedanākkhandho, saññākkhandho, saṅkhārakkhandho—  idaṃ vuccati “nāmaṃ”.
Tattha katamaṃ rūpaṃ? Yaṃ rūpaṃ nissāya manoviññāṇadhātu vattati—  idaṃ vuccati
“rūpaṃ”. Iti idañca nāmaṃ, idañca rūpaṃ. Idaṃ vuccati “nāmarūpaṃ”.</p>
<p>
<a class="ms" id="p_30Vbh_1050"></a><a class="sc" id="110"></a>Tattha katamaṃ
nāmarūpapaccayā chaṭṭhāyatanaṃ nāmarūpahetukaṃ? Yaṃ cittaṃ mano mānasaṃ…pe…
tajjāmanoviññāṇadhātu—  idaṃ vuccati “nāmarūpapaccayā chaṭṭhāyatanaṃ
nāmarūpahetukaṃ”.</p>
<p>
<a class="ms" id="p_30Vbh_1051"></a><a class="sc" id="111"></a>Tattha katamo
chaṭṭhāyatanapaccayā phasso chaṭṭhāyatanahetuko? Yo phasso phusanā samphusanā
samphusitattaṃ—  ayaṃ vuccati “chaṭṭhāyatanapaccayā phasso chaṭṭhāyatanahetuko”
…pe…  tena vuccati “evametassa kevalassa dukkhakkhandhassa samudayo hotī”ti.
(3:<em>7</em>)</p>
<p>
<a class="ms" id="p_30Vbh_1052"></a><a class="msdiv" id="msdiv262"></a>
<a class="sc" id="112"></a>Tasmiṃ samaye avijjāpaccayā saṅkhāro avijjāhetuko,
saṅkhārapaccayā viññāṇaṃ saṅkhārahetukaṃ viññāṇapaccayā nāmarūpaṃ
viññāṇahetukaṃ, nāmarūpapaccayā saḷāyatanaṃ nāmarūpahetukaṃ,
chaṭṭhāyatanapaccayā phasso chaṭṭhāyatanahetuko, phassapaccayā vedanā
phassahetukā, vedanāpaccayā taṇhā vedanāhetukā, taṇhāpaccayā upādānaṃ
taṇhāhetukaṃ; upādānapaccayā bhavo, bhavapaccayā jāti, jātipaccayā jarāmaraṇaṃ.
Evametassa kevalassa dukkhakkhandhassa samudayo hoti.</p>
<p>
<a class="ms" id="p_30Vbh_1053"></a><a class="msdiv" id="msdiv263"></a>
<a class="sc" id="113"></a>Tattha katamā avijjā? Yaṃ aññāṇaṃ adassanaṃ…pe…
avijjālaṅgī moho akusalamūlaṃ—  ayaṃ vuccati “avijjā”.</p>
<p>
<a class="ms" id="p_30Vbh_1054"></a><a class="sc" id="114"></a>Tattha katamo
avijjāpaccayā saṅkhāro avijjāhetuko? Yā cetanā sañcetanā sañcetayitattaṃ—  ayaṃ
vuccati “avijjāpaccayā saṅkhāro avijjāhetuko”.</p>
<p>
<a class="ms" id="p_30Vbh_1055"></a><a class="sc" id="115"></a>Tattha katamaṃ
saṅkhārapaccayā viññāṇaṃ saṅkhārahetukaṃ? Yaṃ cittaṃ mano mānasaṃ…pe…
tajjāmanoviññāṇadhātu—  idaṃ vuccati “saṅkhārapaccayā viññāṇaṃ
saṅkhārahetukaṃ”.</p>
<p>
<a class="ms" id="p_30Vbh_1056"></a><a class="sc" id="116"></a>Tattha katamaṃ
viññāṇapaccayā nāmarūpaṃ viññāṇahetukaṃ? Atthi nāmaṃ, atthi rūpaṃ. Tattha
katamaṃ nāmaṃ? Vedanākkhandho, saññākkhandho, saṅkhārakkhandho—  idaṃ vuccati
“nāmaṃ”. Tattha katamaṃ rūpaṃ? Cakkhāyatanassa upacayo, sotāyatanassa upacayo,
ghānāyatanassa upacayo, jivhāyatanassa upacayo, kāyāyatanassa upacayo, yaṃ vā
panaññampi atthi rūpaṃ cittajaṃ cittahetukaṃ cittasamuṭṭhānaṃ—  idaṃ vuccati
“rūpaṃ”. Iti idañca nāmaṃ, idañca rūpaṃ. Idaṃ vuccati “viññāṇapaccayā nāmarūpaṃ
viññāṇahetukaṃ”.</p>
<p>
<a class="ms" id="p_30Vbh_1057"></a><a class="sc" id="117"></a>Nāmarūpapaccayā
saḷāyatanaṃ nāmarūpahetukanti. Atthi nāmaṃ, atthi rūpaṃ. Tattha katamaṃ nāmaṃ?
Vedanākkhandho, saññākkhandho, saṅkhārakkhandho—  idaṃ vuccati “nāmaṃ”. Tattha
katamaṃ rūpaṃ? Cattāro ca mahābhūtā, yañca rūpaṃ nissāya manoviññāṇadhātu
vattati—  idaṃ vuccati “rūpaṃ”. Iti idañca nāmaṃ, idañca rūpaṃ. Idaṃ vuccati
“nāmarūpaṃ”.</p>
<p>
<a class="ms" id="p_30Vbh_1058"></a><a class="sc" id="118"></a>Tattha katamaṃ
nāmarūpapaccayā saḷāyatanaṃ nāmarūpahetukaṃ? Cakkhāyatanaṃ, sotāyatanaṃ,
ghānāyatanaṃ, jivhāyatanaṃ, kāyāyatanaṃ, manāyatanaṃ—  idaṃ vuccati
“nāmarūpapaccayā saḷāyatanaṃ nāmarūpahetukaṃ”.</p>
<p>
<a class="ms" id="p_30Vbh_1059"></a><a class="sc" id="119"></a>Tattha katamo
chaṭṭhāyatanapaccayā phasso chaṭṭhāyatanahetuko? Yo phasso phusanā samphusanā
samphusitattaṃ—  ayaṃ vuccati “chaṭṭhāyatanapaccayā phasso
chaṭṭhāyatanahetuko”.</p>
<p>
<a class="ms" id="p_30Vbh_1060"></a><a class="sc" id="120"></a>Tattha katamā
phassapaccayā vedanā phassahetukā? Yaṃ cetasikaṃ sātaṃ cetasikaṃ sukhaṃ
cetosamphassajaṃ sātaṃ sukhaṃ vedayitaṃ cetosamphassajā sātā sukhā vedanā—
ayaṃ vuccati “phassapaccayā vedanā phassahetukā”.</p>
<p>
<a class="ms" id="p_30Vbh_1061"></a><a class="sc" id="121"></a>Tattha katamā
vedanāpaccayā taṇhā vedanāhetukā? Yo rāgo sārāgo…pe…  cittassa sārāgo—  ayaṃ
vuccati “vedanāpaccayā taṇhā vedanāhetukā”.</p>
<p>
<a class="ms" id="p_30Vbh_1062"></a><a class="sc" id="122"></a>Tattha katamaṃ
taṇhāpaccayā upādānaṃ taṇhāhetukaṃ? Yā diṭṭhi diṭṭhigataṃ…pe…  titthāyatanaṃ
vipariyāsaggāho—  idaṃ vuccati “taṇhāpaccayā upādānaṃ taṇhāhetukaṃ” …pe…  tena
vuccati “evametassa kevalassa dukkhakkhandhassa samudayo hotī”ti. (4:<em>8</em>)
</p>
<p class="endsutta">
<a class="ms" id="p_30Vbh_1063"></a>
<a class="sc" id="123"></a>
Hetucatukkaṃ.</p>
<h3>2.7 Sampayuttacatukka</h3>
<p>
<a class="ms" id="p_30Vbh_1064"></a><a class="msdiv" id="msdiv264"></a>
<a class="sc" id="124"></a>Tasmiṃ samaye avijjāpaccayā saṅkhāro
avijjāsampayutto, saṅkhārapaccayā viññāṇaṃ saṅkhārasampayuttaṃ, viññāṇapaccayā
nāmaṃ viññāṇasampayuttaṃ, nāmapaccayā chaṭṭhāyatanaṃ nāmasampayuttaṃ,
chaṭṭhāyatanapaccayā phasso chaṭṭhāyatanasampayutto, phassapaccayā vedanā
phassasampayuttā, vedanāpaccayā taṇhā vedanāsampayuttā, taṇhāpaccayā upādānaṃ
taṇhāsampayuttaṃ; upādānapaccayā bhavo, bhavapaccayā jāti, jātipaccayā
jarāmaraṇaṃ. Evametassa kevalassa dukkhakkhandhassa samudayo hoti.</p>
<p>
<a class="ms" id="p_30Vbh_1065"></a><a class="msdiv" id="msdiv265"></a>
<a class="sc" id="125"></a>Tattha katamā avijjā? Yaṃ aññāṇaṃ adassanaṃ…pe…
avijjālaṅgī moho akusalamūlaṃ—  ayaṃ vuccati “avijjā”.</p>
<p>
<a class="ms" id="p_30Vbh_1066"></a><a class="sc" id="126"></a>Tattha katamo
avijjāpaccayā saṅkhāro avijjāsampayutto? Yā cetanā sañcetanā sañcetayitattaṃ—
ayaṃ vuccati “avijjāpaccayā saṅkhāro avijjāsampayutto”.</p>
<p>
<a class="ms" id="p_30Vbh_1067"></a><a class="sc" id="127"></a>Tattha katamaṃ
saṅkhārapaccayā viññāṇaṃ saṅkhārasampayuttaṃ? Yaṃ cittaṃ mano mānasaṃ…pe…
tajjāmanoviññāṇadhātu—  idaṃ vuccati “saṅkhārapaccayā viññāṇaṃ
saṅkhārasampayuttaṃ”.</p>
<p>
<a class="ms" id="p_30Vbh_1068"></a><a class="sc" id="128"></a>Tattha katamaṃ
viññāṇapaccayā nāmaṃ viññāṇasampayuttaṃ? Vedanākkhandho, saññākkhandho,
saṅkhārakkhandho—  idaṃ vuccati “viññāṇapaccayā nāmaṃ viññāṇasampayuttaṃ”.</p>
<p>
<a class="ms" id="p_30Vbh_1069"></a><a class="sc" id="129"></a>Tattha katamaṃ
nāmapaccayā chaṭṭhāyatanaṃ…pe…  nāmasampayuttaṃ? Yaṃ cittaṃ mano mānasaṃ…pe…
tajjāmanoviññāṇadhātu—  idaṃ vuccati “nāmapaccayā chaṭṭhāyatanaṃ
nāmasampayuttaṃ”.</p>
<p>
<a class="ms" id="p_30Vbh_1070"></a><a class="sc" id="130"></a>Tattha katamo
chaṭṭhāyatanapaccayā phasso chaṭṭhāyatanasampayutto? Yo phasso phusanā
samphusanā samphusitattaṃ—  ayaṃ vuccati “chaṭṭhāyatanapaccayā phasso
chaṭṭhāyatanasampayutto”.</p>
<p>
<a class="ms" id="p_30Vbh_1071"></a><a class="sc" id="131"></a>Tattha katamā
phassapaccayā vedanā phassasampayuttā? Yaṃ cetasikaṃ sātaṃ cetasikaṃ sukhaṃ
cetosamphassajaṃ sātaṃ sukhaṃ vedayitaṃ cetosamphassajā sātā sukhā vedanā—
ayaṃ vuccati “phassapaccayā vedanā phassasampayuttā”.</p>
<p>
<a class="ms" id="p_30Vbh_1072"></a><a class="sc" id="132"></a>Tattha katamā
vedanāpaccayā taṇhā vedanāsampayuttā? Yo rāgo sārāgo…pe…  cittassa sārāgo—
ayaṃ vuccati “vedanāpaccayā taṇhā vedanāsampayuttā”.</p>
<p>
<a class="ms" id="p_30Vbh_1073"></a><a class="sc" id="133"></a>Tattha katamaṃ
taṇhāpaccayā upādānaṃ taṇhāsampayuttaṃ? Yā diṭṭhi diṭṭhigataṃ…pe…
titthāyatanaṃ vipariyāsaggāho—  idaṃ vuccati “taṇhāpaccayā upādānaṃ
taṇhāsampayuttaṃ”…pe…  tena vuccati “evametassa kevalassa dukkhakkhandhassa
samudayo hotī”ti. (1:<em>9</em>)</p>
<p>
<a class="ms" id="p_30Vbh_1074"></a><a class="msdiv" id="msdiv266"></a>
<a class="sc" id="134"></a>Tasmiṃ samaye avijjāpaccayā saṅkhāro
avijjāsampayutto, saṅkhārapaccayā viññāṇaṃ saṅkhārasampayuttaṃ, viññāṇapaccayā
nāmaṃ viññāṇasampayuttaṃ, nāmapaccayā phasso nāmasampayutto, phassapaccayā
vedanā phassasampayuttā, vedanāpaccayā taṇhā vedanāsampayuttā, taṇhāpaccayā
upādānaṃ taṇhāsampayuttaṃ; upādānapaccayā bhavo, bhavapaccayā jāti, jātipaccayā
jarāmaraṇaṃ. Evametassa kevalassa dukkhakkhandhassa samudayo hoti.</p>
<p>
<a class="ms" id="p_30Vbh_1075"></a><a class="msdiv" id="msdiv267"></a>
<a class="sc" id="135"></a>Tattha katamā avijjā? Yaṃ aññāṇaṃ adassanaṃ…pe…
avijjālaṅgī moho akusalamūlaṃ—  ayaṃ vuccati “avijjā”.</p>
<p>
<a class="ms" id="p_30Vbh_1076"></a><a class="sc" id="136"></a>Tattha katamo
avijjāpaccayā saṅkhāro avijjāsampayutto? Yā cetanā sañcetanā sañcetayitattaṃ—
ayaṃ vuccati “avijjāpaccayā saṅkhāro avijjāsampayutto”.</p>
<p>
<a class="ms" id="p_30Vbh_1077"></a><a class="sc" id="137"></a>Tattha katamaṃ
saṅkhārapaccayā viññāṇaṃ saṅkhārasampayuttaṃ? Yaṃ cittaṃ mano mānasaṃ…pe…
tajjāmanoviññāṇadhātu—  idaṃ vuccati “saṅkhārapaccayā viññāṇaṃ
saṅkhārasampayuttaṃ”.</p>
<p>
<a class="ms" id="p_30Vbh_1078"></a><a class="sc" id="138"></a>Tattha katamaṃ
viññāṇapaccayā nāmaṃ viññāṇasampayuttaṃ? Vedanākkhandho, saññākkhandho,
saṅkhārakkhandho—  idaṃ vuccati “viññāṇapaccayā nāmaṃ viññāṇasampayuttaṃ”.</p>
<p>
<a class="ms" id="p_30Vbh_1079"></a><a class="sc" id="139"></a>Nāmapaccayā
phasso nāmasampayuttoti. Tattha katamaṃ nāmaṃ? Ṭhapetvā phassaṃ, vedanākkhandho
saññākkhandho saṅkhārakkhandho viññāṇakkhandho—  idaṃ vuccati “nāmaṃ”.</p>
<p>
<a class="ms" id="p_30Vbh_1080"></a><a class="sc" id="140"></a>Tattha katamo
nāmapaccayā phasso nāmasampayutto? Yo phasso phusanā samphusanā samphusitattaṃ—
ayaṃ vuccati “nāmapaccayā phasso nāmasampayutto” …pe…  tena vuccati
“evametassa kevalassa dukkhakkhandhassa samudayo hotī”ti. (2:<em>10</em>)</p>
<p>
<a class="ms" id="p_30Vbh_1081"></a><a class="msdiv" id="msdiv268"></a>
<a class="sc" id="141"></a>Tasmiṃ samaye avijjāpaccayā saṅkhāro
avijjāsampayutto, saṅkhārapaccayā viññāṇaṃ saṅkhārasampayuttaṃ, viññāṇapaccayā
nāmarūpaṃ viññāṇasampayuttaṃ nāmaṃ, nāmarūpapaccayā chaṭṭhāyatanaṃ
nāmasampayuttaṃ, chaṭṭhāyatanapaccayā phasso chaṭṭhāyatanasampayutto,
phassapaccayā vedanā phassasampayuttā, vedanāpaccayā taṇhā vedanāsampayuttā,
taṇhāpaccayā upādānaṃ taṇhāsampayuttaṃ; upādānapaccayā bhavo, bhavapaccayā
jāti, jātipaccayā jarāmaraṇaṃ. Evametassa kevalassa dukkhakkhandhassa samudayo
hoti.</p>
<p>
<a class="ms" id="p_30Vbh_1082"></a><a class="msdiv" id="msdiv269"></a>
<a class="sc" id="142"></a>Tattha katamā avijjā? Yaṃ aññāṇaṃ adassanaṃ…pe…
avijjālaṅgī moho akusalamūlaṃ—  ayaṃ vuccati “avijjā”.</p>
<p>
<a class="ms" id="p_30Vbh_1083"></a><a class="sc" id="143"></a>Tattha katamo
avijjāpaccayā saṅkhāro avijjāsampayutto? Yā cetanā sañcetanā sañcetayitattaṃ—
ayaṃ vuccati “avijjāpaccayā saṅkhāro avijjāsampayutto”.</p>
<p>
<a class="ms" id="p_30Vbh_1084"></a><a class="sc" id="144"></a>Tattha katamaṃ
saṅkhārapaccayā viññāṇaṃ saṅkhārasampayuttaṃ? Yaṃ cittaṃ mano mānasaṃ…pe…
tajjāmanoviññāṇadhātu—  idaṃ vuccati “saṅkhārapaccayā viññāṇaṃ
saṅkhārasampayuttaṃ”.</p>
<p>
<a class="ms" id="p_30Vbh_1085"></a><a class="sc" id="145"></a>Tattha katamaṃ
viññāṇapaccayā nāmarūpaṃ viññāṇasampayuttaṃ nāmaṃ? Atthi nāmaṃ, atthi rūpaṃ.
Tattha katamaṃ nāmaṃ? Vedanākkhandho, saññākkhandho, saṅkhārakkhandho—  idaṃ
vuccati “nāmaṃ”. Tattha katamaṃ rūpaṃ? Cakkhāyatanassa upacayo, sotāyatanassa
upacayo, ghānāyatanassa upacayo, jivhāyatanassa upacayo, kāyāyatanassa upacayo,
yaṃ vā panaññampi atthi rūpaṃ cittajaṃ cittahetukaṃ cittasamuṭṭhānaṃ—  idaṃ
vuccati “rūpaṃ”. Iti idañca nāmaṃ, idañca rūpaṃ. Idaṃ vuccati “viññāṇapaccayā
nāmarūpaṃ viññāṇasampayuttaṃ nāmaṃ”.</p>
<p>
<a class="ms" id="p_30Vbh_1086"></a><a class="sc" id="146"></a>Nāmarūpapaccayā
chaṭṭhāyatanaṃ nāmasampayuttanti. Atthi nāmaṃ, atthi rūpaṃ. Tattha katamaṃ
nāmaṃ? Vedanākkhandho, saññākkhandho, saṅkhārakkhandho—  idaṃ vuccati “nāmaṃ”.
Tattha katamaṃ rūpaṃ? Yaṃ rūpaṃ nissāya manoviññāṇadhātu vattati—  idaṃ vuccati
“rūpaṃ”. Iti idañca nāmaṃ, idañca rūpaṃ. Idaṃ vuccati “nāmarūpaṃ”.</p>
<p>
<a class="ms" id="p_30Vbh_1087"></a><a class="sc" id="147"></a>Tattha katamaṃ
nāmarūpapaccayā chaṭṭhāyatanaṃ nāmasampayuttaṃ? Yaṃ cittaṃ mano mānasaṃ…pe…
tajjāmanoviññāṇadhātu—  idaṃ vuccati “nāmarūpapaccayā chaṭṭhāyatanaṃ
nāmasampayuttaṃ”.</p>
<p>
<a class="ms" id="p_30Vbh_1088"></a><a class="sc" id="148"></a>Tattha katamo
chaṭṭhāyatanapaccayā phasso chaṭṭhāyatanasampayutto? Yo phasso phusanā
samphusanā samphusitattaṃ—  ayaṃ vuccati “chaṭṭhāyatanapaccayā phasso
chaṭṭhāyatanasampayutto” …pe…  tena vuccati “evametassa kevalassa
dukkhakkhandhassa samudayo hotī”ti. (3:<em>11</em>)</p>
<p>
<a class="ms" id="p_30Vbh_1089"></a><a class="msdiv" id="msdiv270"></a>
<a class="sc" id="149"></a>Tasmiṃ samaye avijjāpaccayā saṅkhāro
avijjāsampayutto, saṅkhārapaccayā viññāṇaṃ saṅkhārasampayuttaṃ, viññāṇapaccayā
nāmarūpaṃ viññāṇasampayuttaṃ nāmaṃ, nāmarūpapaccayā saḷāyatanaṃ nāmasampayuttaṃ
chaṭṭhāyatanaṃ, chaṭṭhāyatanapaccayā phasso chaṭṭhāyatanasampayutto,
phassapaccayā vedanā phassasampayuttā, vedanāpaccayā taṇhā vedanāsampayuttā,
taṇhāpaccayā upādānaṃ taṇhāsampayuttaṃ; upādānapaccayā bhavo, bhavapaccayā
jāti, jātipaccayā jarāmaraṇaṃ. Evametassa kevalassa dukkhakkhandhassa samudayo
hoti.</p>
<p>
<a class="ms" id="p_30Vbh_1090"></a><a class="msdiv" id="msdiv271"></a>
<a class="sc" id="150"></a>Tattha katamā avijjā? Yaṃ aññāṇaṃ adassanaṃ…pe…
avijjālaṅgī moho akusalamūlaṃ—  ayaṃ vuccati “avijjā”.</p>
<p>
<a class="ms" id="p_30Vbh_1091"></a><a class="sc" id="151"></a>Tattha katamo
avijjāpaccayā saṅkhāro avijjāsampayutto? Yā cetanā sañcetanā sañcetayitattaṃ—
ayaṃ vuccati “avijjāpaccayā saṅkhāro avijjāsampayutto”.</p>
<p>
<a class="ms" id="p_30Vbh_1092"></a><a class="sc" id="152"></a>Tattha katamaṃ
saṅkhārapaccayā viññāṇaṃ saṅkhārasampayuttaṃ? Yaṃ cittaṃ mano mānasaṃ…pe…
tajjāmanoviññāṇadhātu—  idaṃ vuccati “saṅkhārapaccayā viññāṇaṃ
saṅkhārasampayuttaṃ”.</p>
<p>
<a class="ms" id="p_30Vbh_1093"></a><a class="sc" id="153"></a>Tattha katamaṃ
viññāṇapaccayā nāmarūpaṃ viññāṇasampayuttaṃ nāmaṃ? Atthi nāmaṃ, atthi rūpaṃ.
Tattha katamaṃ nāmaṃ? Vedanākkhandho, saññākkhandho, saṅkhārakkhandho—  idaṃ
vuccati “nāmaṃ”. Tattha katamaṃ rūpaṃ? Cakkhāyatanassa upacayo, sotāyatanassa
upacayo, ghānāyatanassa upacayo, jivhāyatanassa upacayo, kāyāyatanassa upacayo,
yaṃ vā panaññampi atthi rūpaṃ cittajaṃ cittahetukaṃ cittasamuṭṭhānaṃ—  idaṃ
vuccati “rūpaṃ”. Iti idañca nāmaṃ, idañca rūpaṃ. Idaṃ vuccati “viññāṇapaccayā
nāmarūpaṃ viññāṇasampayuttaṃ nāmaṃ”.</p>
<p>
<a class="ms" id="p_30Vbh_1094"></a><a class="sc" id="154"></a>Nāmarūpapaccayā
saḷāyatanaṃ nāmasampayuttaṃ chaṭṭhāyatananti. Atthi nāmaṃ, atthi rūpaṃ. Tattha
katamaṃ nāmaṃ? Vedanākkhandho, saññākkhandho, saṅkhārakkhandho—  idaṃ vuccati
“nāmaṃ”. Tattha katamaṃ rūpaṃ? Cattāro ca mahābhūtā, yañca rūpaṃ nissāya
manoviññāṇadhātu vattati—  idaṃ vuccati “rūpaṃ”. Iti idañca nāmaṃ, idañca
rūpaṃ. Idaṃ vuccati “nāmarūpaṃ”.</p>
<p>
<a class="ms" id="p_30Vbh_1095"></a><a class="sc" id="155"></a>Tattha katamaṃ
nāmarūpapaccayā saḷāyatanaṃ nāmasampayuttaṃ chaṭṭhāyatanaṃ? Cakkhāyatanaṃ,
sotāyatanaṃ, ghānāyatanaṃ, jivhāyatanaṃ, kāyāyatanaṃ, manāyatanaṃ—  idaṃ
vuccati “nāmarūpapaccayā saḷāyatanaṃ nāmasampayuttaṃ chaṭṭhāyatanaṃ”.</p>
<p>
<a class="ms" id="p_30Vbh_1096"></a><a class="sc" id="156"></a>Tattha katamo
chaṭṭhāyatanapaccayā phasso chaṭṭhāyatanasampayutto? Yo phasso phusanā
samphusanā samphusitattaṃ—  ayaṃ vuccati “chaṭṭhāyatanapaccayā phasso
chaṭṭhāyatanasampayutto” …pe…  tena vuccati “evametassa kevalassa
dukkhakkhandhassa samudayo hotī”ti. (4:<em>12</em>)</p>
<p class="endsutta">
<a class="ms" id="p_30Vbh_1097"></a>
<a class="sc" id="157"></a>
Sampayuttacatukkaṃ.</p>
<h3>2.8 Aññamaññacatukka</h3>
<p>
<a class="ms" id="p_30Vbh_1098"></a><a class="msdiv" id="msdiv272"></a>
<a class="sc" id="158"></a>Tasmiṃ samaye avijjāpaccayā saṅkhāro,
saṅkhārapaccayāpi avijjā; saṅkhārapaccayā viññāṇaṃ, viññāṇapaccayāpi saṅkhāro;
viññāṇapaccayā nāmaṃ, nāmapaccayāpi viññāṇaṃ; nāmapaccayā chaṭṭhāyatanaṃ,
chaṭṭhāyatanapaccayāpi nāmaṃ; chaṭṭhāyatanapaccayā phasso, phassapaccayāpi
chaṭṭhāyatanaṃ; phassapaccayā vedanā, vedanāpaccayāpi phasso; vedanāpaccayā
taṇhā, taṇhāpaccayāpi vedanā; taṇhāpaccayā upādānaṃ, upādānapaccayāpi taṇhā;
upādānapaccayā bhavo, bhavapaccayā jāti, jātipaccayā jarāmaraṇaṃ. Evametassa
kevalassa dukkhakkhandhassa samudayo hoti.</p>
<p>
<a class="ms" id="p_30Vbh_1099"></a><a class="msdiv" id="msdiv273"></a>
<a class="sc" id="159"></a>Tattha katamā avijjā? Yaṃ aññāṇaṃ adassanaṃ…pe…
avijjālaṅgī moho akusalamūlaṃ—  ayaṃ vuccati “avijjā”.</p>
<p>
<a class="ms" id="p_30Vbh_1100"></a><a class="sc" id="160"></a>Tattha katamo
avijjāpaccayā saṅkhāro? Yā cetanā sañcetanā sañcetayitattaṃ—  ayaṃ vuccati
“avijjāpaccayā saṅkhāro”.</p>
<p>
<a class="ms" id="p_30Vbh_1101"></a><a class="sc" id="161"></a>Tattha katamā
saṅkhārapaccayāpi avijjā? Yaṃ aññāṇaṃ adassanaṃ…pe…  avijjālaṅgī moho
akusalamūlaṃ—  ayaṃ vuccati “saṅkhārapaccayāpi avijjā”.</p>
<p>
<a class="ms" id="p_30Vbh_1102"></a><a class="sc" id="162"></a>Tattha katamaṃ
saṅkhārapaccayā viññāṇaṃ? Yaṃ cittaṃ mano mānasaṃ…pe…  tajjāmanoviññāṇadhātu—
idaṃ vuccati “saṅkhārapaccayā viññāṇaṃ”.</p>
<p>
<a class="ms" id="p_30Vbh_1103"></a><a class="sc" id="163"></a>Tattha katamo
viññāṇapaccayāpi saṅkhāro? Yā cetanā sañcetanā sañcetayitattaṃ—  ayaṃ vuccati
“viññāṇapaccayāpi saṅkhāro”.</p>
<p>
<a class="ms" id="p_30Vbh_1104"></a><a class="sc" id="164"></a>Tattha katamaṃ
viññāṇapaccayā nāmaṃ? Vedanākkhandho, saññākkhandho, saṅkhārakkhandho—  idaṃ
vuccati “viññāṇapaccayā nāmaṃ”.</p>
<p>
<a class="ms" id="p_30Vbh_1105"></a><a class="sc" id="165"></a>Tattha katamaṃ
nāmapaccayāpi viññāṇaṃ? Yaṃ cittaṃ mano mānasaṃ…pe…  tajjāmanoviññāṇadhātu—
idaṃ vuccati “nāmapaccayāpi viññāṇaṃ”.</p>
<p>
<a class="ms" id="p_30Vbh_1106"></a><a class="sc" id="166"></a>Tattha katamaṃ
nāmapaccayā chaṭṭhāyatanaṃ? Yaṃ cittaṃ mano mānasaṃ…pe…  tajjāmanoviññāṇadhātu—
idaṃ vuccati “nāmapaccayā chaṭṭhāyatanaṃ”.</p>
<p>
<a class="ms" id="p_30Vbh_1107"></a><a class="sc" id="167"></a>Tattha katamaṃ
chaṭṭhāyatanapaccayāpi nāmaṃ? Vedanākkhandho, saññākkhandho, saṅkhārakkhandho—
idaṃ vuccati “chaṭṭhāyatanapaccayāpi nāmaṃ”.</p>
<p>
<a class="ms" id="p_30Vbh_1108"></a><a class="sc" id="168"></a>Tattha katamo
chaṭṭhāyatanapaccayā phasso? Yo phasso phusanā samphusanā samphusitattaṃ—  ayaṃ
vuccati “chaṭṭhāyatanapaccayā phasso”.</p>
<p>
<a class="ms" id="p_30Vbh_1109"></a><a class="sc" id="169"></a>Tattha katamaṃ
phassapaccayāpi chaṭṭhāyatanaṃ? Yaṃ cittaṃ mano mānasaṃ…pe…
tajjāmanoviññāṇadhātu—  idaṃ vuccati “phassapaccayāpi chaṭṭhāyatanaṃ”.</p>
<p>
<a class="ms" id="p_30Vbh_1110"></a><a class="sc" id="170"></a>Tattha katamā
phassapaccayā vedanā? Yaṃ cetasikaṃ sātaṃ cetasikaṃ sukhaṃ cetosamphassajaṃ
sātaṃ sukhaṃ vedayitaṃ cetosamphassajā sātā sukhā vedanā—  ayaṃ vuccati
“phassapaccayā vedanā”.</p>
<p>
<a class="ms" id="p_30Vbh_1111"></a><a class="sc" id="171"></a>Tattha katamo
vedanāpaccayāpi phasso? Yo phasso phusanā samphusanā samphusitattaṃ—  ayaṃ
vuccati “vedanāpaccayāpi phasso”.</p>
<p>
<a class="ms" id="p_30Vbh_1112"></a><a class="sc" id="172"></a>Tattha katamā
vedanāpaccayā taṇhā? Yo rāgo sārāgo…pe…  cittassa sārāgo—  ayaṃ vuccati
“vedanāpaccayā taṇhā”.</p>
<p>
<a class="ms" id="p_30Vbh_1113"></a><a class="sc" id="173"></a>Tattha katamā
taṇhāpaccayāpi vedanā? Yaṃ cetasikaṃ sātaṃ cetasikaṃ sukhaṃ cetosamphassajaṃ
sātaṃ sukhaṃ vedayitaṃ cetosamphassajā sātā sukhā vedanā—  ayaṃ vuccati
“taṇhāpaccayāpi vedanā”.</p>
<p>
<a class="ms" id="p_30Vbh_1114"></a><a class="sc" id="174"></a>Tattha katamaṃ
taṇhāpaccayā upādānaṃ? Yā diṭṭhi diṭṭhigataṃ…pe…  titthāyatanaṃ
vipariyāsaggāho—  idaṃ vuccati “taṇhāpaccayā upādānaṃ”.</p>
<p>
<a class="ms" id="p_30Vbh_1115"></a><a class="sc" id="175"></a>Tattha katamā
upādānapaccayāpi taṇhā? Yo rāgo…pe…  cittassa sārāgo—  ayaṃ vuccati
“upādānapaccayāpi taṇhā”.</p>
<p>
<a class="ms" id="p_30Vbh_1116"></a><a class="sc" id="176"></a>Tattha katamo
upādānapaccayā bhavo? Ṭhapetvā upādānaṃ, vedanākkhandho saññākkhandho
saṅkhārakkhandho viññāṇakkhandho—  ayaṃ vuccati “upādānapaccayā bhavo”.</p>
<p>
<a class="ms" id="p_30Vbh_1117"></a><a class="sc" id="177"></a>Tattha katamā
bhavapaccayā jāti? Yā tesaṃ tesaṃ dhammānaṃ jāti sañjāti nibbatti abhinibbatti
pātubhāvo—  ayaṃ vuccati “bhavapaccayā jāti”.</p>
<p>
<a class="ms" id="p_30Vbh_1118"></a><a class="sc" id="178"></a>Tattha katamaṃ
jātipaccayā jarāmaraṇaṃ? Atthi jarā, atthi maraṇaṃ. Tattha katamā jarā? Yā
tesaṃ tesaṃ dhammānaṃ jarā jīraṇatā āyuno saṃhāni—  ayaṃ vuccati “jarā”. Tattha
katamaṃ maraṇaṃ? Yo tesaṃ tesaṃ dhammānaṃ khayo vayo bhedo paribhedo aniccatā
antaradhānaṃ—  idaṃ vuccati “maraṇaṃ”. Iti ayañca jarā, idañca maraṇaṃ. Idaṃ
vuccati “jātipaccayā jarāmaraṇaṃ”.</p>
<p>
<a class="ms" id="p_30Vbh_1119"></a><a class="sc" id="179"></a>Evametassa
kevalassa dukkhakkhandhassa samudayo hotīti. Evametassa kevalassa
dukkhakkhandhassa saṅgati hoti, samāgamo hoti, samodhānaṃ hoti, pātubhāvo hoti.
Tena vuccati “evametassa kevalassa dukkhakkhandhassa samudayo hotī”ti. (1:<em>13</em>)
</p>
<p>
<a class="ms" id="p_30Vbh_1120"></a><a class="msdiv" id="msdiv274"></a>
<a class="sc" id="180"></a>Tasmiṃ samaye avijjāpaccayā saṅkhāro,
saṅkhārapaccayāpi avijjā; saṅkhārapaccayā viññāṇaṃ, viññāṇapaccayāpi saṅkhāro;
viññāṇapaccayā nāmaṃ, nāmapaccayāpi viññāṇaṃ; nāmapaccayā phasso,
phassapaccayāpi nāmaṃ; phassapaccayā vedanā, vedanāpaccayāpi phasso;
vedanāpaccayā taṇhā, taṇhāpaccayāpi vedanā; taṇhāpaccayā upādānaṃ,
upādānapaccayāpi taṇhā; upādānapaccayā bhavo, bhavapaccayā jāti, jātipaccayā
jarāmaraṇaṃ. Evametassa kevalassa dukkhakkhandhassa samudayo hoti.</p>
<p>
<a class="ms" id="p_30Vbh_1121"></a><a class="msdiv" id="msdiv275"></a>
<a class="sc" id="181"></a>Tattha katamā avijjā? Yaṃ aññāṇaṃ adassanaṃ…pe…
avijjālaṅgī moho akusalamūlaṃ—  ayaṃ vuccati “avijjā”.</p>
<p>
<a class="ms" id="p_30Vbh_1122"></a><a class="sc" id="182"></a>Tattha katamo
avijjāpaccayā saṅkhāro? Yā cetanā sañcetanā sañcetayitattaṃ—  ayaṃ vuccati
“avijjāpaccayā saṅkhāro”.</p>
<p>
<a class="ms" id="p_30Vbh_1123"></a><a class="sc" id="183"></a>Tattha katamā
saṅkhārapaccayāpi avijjā? Yaṃ aññāṇaṃ adassanaṃ…pe…  avijjālaṅgī moho
akusalamūlaṃ—  ayaṃ vuccati “saṅkhārapaccayāpi avijjā”.</p>
<p>
<a class="ms" id="p_30Vbh_1124"></a><a class="sc" id="184"></a>Tattha katamaṃ
saṅkhārapaccayā viññāṇaṃ? Yaṃ cittaṃ mano mānasaṃ…pe…  tajjāmanoviññāṇadhātu—
idaṃ vuccati “saṅkhārapaccayā viññāṇaṃ”.</p>
<p>
<a class="ms" id="p_30Vbh_1125"></a><a class="sc" id="185"></a>Tattha katamo
viññāṇapaccayāpi saṅkhāro? Yā cetanā sañcetanā sañcetayitattaṃ—  ayaṃ vuccati
“viññāṇapaccayāpi saṅkhāro”.</p>
<p>
<a class="ms" id="p_30Vbh_1126"></a><a class="sc" id="186"></a>Tattha katamaṃ
viññāṇapaccayā nāmaṃ? Vedanākkhandho, saññākkhandho, saṅkhārakkhandho—  idaṃ
vuccati “viññāṇapaccayā nāmaṃ”.</p>
<p>
<a class="ms" id="p_30Vbh_1127"></a><a class="sc" id="187"></a>Tattha katamaṃ
nāmapaccayāpi viññāṇaṃ? Yaṃ cittaṃ mano mānasaṃ…pe…  tajjāmanoviññāṇadhātu—
idaṃ vuccati “nāmapaccayāpi viññāṇaṃ”.</p>
<p>
<a class="ms" id="p_30Vbh_1128"></a><a class="sc" id="188"></a>Nāmapaccayā
phassoti. Tattha katamaṃ nāmaṃ? Ṭhapetvā phassaṃ, vedanākkhandho saññākkhandho
saṅkhārakkhandho viññāṇakkhandho—  idaṃ vuccati “nāmaṃ”.</p>
<p>
<a class="ms" id="p_30Vbh_1129"></a><a class="sc" id="189"></a>Tattha katamo
nāmapaccayā phasso? Yo phasso phusanā samphusanā samphusitattaṃ—  ayaṃ vuccati
“nāmapaccayā phasso”.</p>
<p>
<a class="ms" id="p_30Vbh_1130"></a><a class="sc" id="190"></a>Tattha katamaṃ
phassapaccayāpi nāmaṃ? Vedanākkhandho, saññākkhandho, saṅkhārakkhandho,
viññāṇakkhandho—  idaṃ vuccati “phassapaccayāpi nāmaṃ” …pe…  tena vuccati
“evametassa kevalassa dukkhakkhandhassa samudayo hotī”ti. (2:<em>14</em>)</p>
<p>
<a class="ms" id="p_30Vbh_1131"></a><a class="msdiv" id="msdiv276"></a>
<a class="sc" id="191"></a>Tasmiṃ samaye avijjāpaccayā saṅkhāro,
saṅkhārapaccayāpi avijjā; saṅkhārapaccayā viññāṇaṃ, viññāṇapaccayāpi saṅkhāro;
viññāṇapaccayā nāmarūpaṃ, nāmarūpapaccayāpi viññāṇaṃ; nāmarūpapaccayā
chaṭṭhāyatanaṃ, chaṭṭhāyatanapaccayāpi nāmarūpaṃ; chaṭṭhāyatanapaccayā phasso,
phassapaccayāpi chaṭṭhāyatanaṃ; phassapaccayā vedanā, vedanāpaccayāpi phasso;
vedanāpaccayā taṇhā, taṇhāpaccayāpi vedanā; taṇhāpaccayā upādānaṃ,
upādānapaccayāpi taṇhā; upādānapaccayā bhavo, bhavapaccayā jāti, jātipaccayā
jarāmaraṇaṃ. Evametassa kevalassa dukkhakkhandhassa samudayo hoti.</p>
<p>
<a class="ms" id="p_30Vbh_1132"></a><a class="msdiv" id="msdiv277"></a>
<a class="sc" id="192"></a>Tattha katamā avijjā? Yaṃ aññāṇaṃ adassanaṃ…pe…
avijjālaṅgī moho akusalamūlaṃ—  ayaṃ vuccati “avijjā”.</p>
<p>
<a class="ms" id="p_30Vbh_1133"></a><a class="sc" id="193"></a>Tattha katamo
avijjāpaccayā saṅkhāro? Yā cetanā sañcetanā sañcetayitattaṃ—  ayaṃ vuccati
“avijjāpaccayā saṅkhāro”.</p>
<p>
<a class="ms" id="p_30Vbh_1134"></a><a class="sc" id="194"></a>Tattha katamā
saṅkhārapaccayāpi avijjā? Yaṃ aññāṇaṃ adassanaṃ…pe…  avijjālaṅgī moho
akusalamūlaṃ—  ayaṃ vuccati “saṅkhārapaccayāpi avijjā”.</p>
<p>
<a class="ms" id="p_30Vbh_1135"></a><a class="sc" id="195"></a>Tattha katamaṃ
saṅkhārapaccayā viññāṇaṃ? Yaṃ cittaṃ mano mānasaṃ…pe…  tajjāmanoviññāṇadhātu—
idaṃ vuccati “saṅkhārapaccayā viññāṇaṃ”.</p>
<p>
<a class="ms" id="p_30Vbh_1136"></a><a class="sc" id="196"></a>Tattha katamo
viññāṇapaccayāpi saṅkhāro? Yā cetanā sañcetanā sañcetayitattaṃ—  ayaṃ vuccati
“viññāṇapaccayāpi saṅkhāro”.</p>
<p>
<a class="ms" id="p_30Vbh_1137"></a><a class="sc" id="197"></a>Tattha katamaṃ
viññāṇapaccayā nāmarūpaṃ? Atthi nāmaṃ, atthi rūpaṃ. Tattha katamaṃ nāmaṃ?
Vedanākkhandho, saññākkhandho, saṅkhārakkhandho—  idaṃ vuccati “nāmaṃ”. Tattha
katamaṃ rūpaṃ? Cakkhāyatanassa upacayo, sotāyatanassa upacayo, ghānāyatanassa
upacayo, jivhāyatanassa upacayo, kāyāyatanassa upacayo, yaṃ vā panaññampi atthi
rūpaṃ cittajaṃ cittahetukaṃ cittasamuṭṭhānaṃ—  idaṃ vuccati “rūpaṃ”. Iti
idañca nāmaṃ, idañca rūpaṃ. Idaṃ vuccati “viññāṇapaccayā nāmarūpaṃ”.</p>
<p>
<a class="ms" id="p_30Vbh_1138"></a><a class="sc" id="198"></a>Nāmarūpapaccayāpi
viññāṇanti. Atthi nāmaṃ, atthi rūpaṃ. Tattha katamaṃ nāmaṃ? Vedanākkhandho,
saññākkhandho, saṅkhārakkhandho—  idaṃ vuccati “nāmaṃ”. Tattha katamaṃ rūpaṃ?
Yaṃ rūpaṃ nissāya manoviññāṇadhātu vattati—  idaṃ vuccati “rūpaṃ”. Iti idañca
nāmaṃ, idañca rūpaṃ. Idaṃ vuccati “nāmarūpaṃ”.</p>
<p>
<a class="ms" id="p_30Vbh_1139"></a><a class="sc" id="199"></a>Tattha katamaṃ
nāmarūpapaccayāpi viññāṇaṃ? Yaṃ cittaṃ mano mānasaṃ…pe…  tajjāmanoviññāṇadhātu—
idaṃ vuccati “nāmarūpapaccayāpi viññāṇaṃ”.</p>
<p>
<a class="ms" id="p_30Vbh_1140"></a><a class="sc" id="200"></a>Nāmarūpapaccayā
chaṭṭhāyatananti. Atthi nāmaṃ, atthi rūpaṃ. Tattha katamaṃ nāmaṃ?
Vedanākkhandho, saññākkhandho, saṅkhārakkhandho—  idaṃ vuccati “nāmaṃ”. Tattha
katamaṃ rūpaṃ? Yaṃ rūpaṃ nissāya manoviññāṇadhātu vattati—  idaṃ vuccati
“rūpaṃ”. Iti idañca nāmaṃ, idañca rūpaṃ. Idaṃ vuccati “nāmarūpaṃ”.</p>
<p>
<a class="ms" id="p_30Vbh_1141"></a><a class="sc" id="201"></a>Tattha katamaṃ
nāmarūpapaccayā chaṭṭhāyatanaṃ? Yaṃ cittaṃ mano mānasaṃ…pe…
tajjāmanoviññāṇadhātu—  idaṃ vuccati “nāmarūpapaccayā chaṭṭhāyatanaṃ”.</p>
<p>
<a class="ms" id="p_30Vbh_1142"></a><a class="sc" id="202"></a>Tattha katamaṃ
chaṭṭhāyatanapaccayāpi nāmarūpaṃ? Atthi nāmaṃ, atthi rūpaṃ. Tattha katamaṃ
nāmaṃ? Vedanākkhandho, saññākkhandho, saṅkhārakkhandho—  idaṃ vuccati “nāmaṃ”.
Tattha katamaṃ rūpaṃ? Cakkhāyatanassa upacayo, sotāyatanassa upacayo,
ghānāyatanassa upacayo, jivhāyatanassa upacayo, kāyāyatanassa upacayo, yaṃ vā
panaññampi atthi rūpaṃ cittajaṃ cittahetukaṃ cittasamuṭṭhānaṃ—  idaṃ vuccati
“rūpaṃ”. Iti idañca nāmaṃ, idañca rūpaṃ. Idaṃ vuccati “chaṭṭhāyatanapaccayāpi
nāmarūpaṃ”.</p>
<p>
<a class="ms" id="p_30Vbh_1143"></a><a class="sc" id="203"></a>Tattha katamo
chaṭṭhāyatanapaccayā phasso? Yo phasso phusanā samphusanā samphusitattaṃ—  ayaṃ
vuccati “chaṭṭhāyatanapaccayā phasso”.</p>
<p>
<a class="ms" id="p_30Vbh_1144"></a><a class="sc" id="204"></a>Tattha katamaṃ
phassapaccayāpi chaṭṭhāyatanaṃ? Yaṃ cittaṃ mano mānasaṃ…pe…
tajjāmanoviññāṇadhātu—  idaṃ vuccati “phassapaccayāpi chaṭṭhāyatanaṃ” …pe…
tena vuccati “evametassa kevalassa dukkhakkhandhassa samudayo hotī”ti. (3:<em>15</em>)
</p>
<p>
<a class="ms" id="p_30Vbh_1145"></a><a class="msdiv" id="msdiv278"></a>
<a class="sc" id="205"></a>Tasmiṃ samaye avijjāpaccayā saṅkhāro,
saṅkhārapaccayāpi avijjā; saṅkhārapaccayā viññāṇaṃ, viññāṇapaccayāpi saṅkhāro;
viññāṇapaccayā nāmarūpaṃ, nāmarūpapaccayāpi viññāṇaṃ; nāmarūpapaccayā
saḷāyatanaṃ, chaṭṭhāyatanapaccayāpi nāmarūpaṃ; chaṭṭhāyatanapaccayā phasso,
phassapaccayāpi chaṭṭhāyatanaṃ; phassapaccayā vedanā, vedanāpaccayāpi phasso;
vedanāpaccayā taṇhā, taṇhāpaccayāpi vedanā; taṇhāpaccayā upādānaṃ,
upādānapaccayāpi taṇhā; upādānapaccayā bhavo, bhavapaccayā jāti, jātipaccayā
jarāmaraṇaṃ. Evametassa kevalassa dukkhakkhandhassa samudayo hoti.</p>
<p>
<a class="ms" id="p_30Vbh_1146"></a><a class="msdiv" id="msdiv279"></a>
<a class="sc" id="206"></a>Tattha katamā avijjā? Yaṃ aññāṇaṃ adassanaṃ…pe…
avijjālaṅgī moho akusalamūlaṃ—  ayaṃ vuccati “avijjā”.</p>
<p>
<a class="ms" id="p_30Vbh_1147"></a><a class="sc" id="207"></a>Tattha katamo
avijjāpaccayā saṅkhāro? Yā cetanā sañcetanā sañcetayitattaṃ—  ayaṃ vuccati
“avijjāpaccayā saṅkhāro”.</p>
<p>
<a class="ms" id="p_30Vbh_1148"></a><a class="sc" id="208"></a>Tattha katamā
saṅkhārapaccayāpi avijjā? Yaṃ aññāṇaṃ adassanaṃ…pe…  avijjālaṅgī moho
akusalamūlaṃ—  ayaṃ vuccati “saṅkhārapaccayāpi avijjā”.</p>
<p>
<a class="ms" id="p_30Vbh_1149"></a><a class="sc" id="209"></a>Tattha katamaṃ
saṅkhārapaccayā viññāṇaṃ? Yaṃ cittaṃ mano mānasaṃ…pe…  tajjāmanoviññāṇadhātu—
idaṃ vuccati “saṅkhārapaccayā viññāṇaṃ”.</p>
<p>
<a class="ms" id="p_30Vbh_1150"></a><a class="sc" id="210"></a>Tattha katamo
viññāṇapaccayāpi saṅkhāro? Yā cetanā sañcetanā sañcetayitattaṃ—  ayaṃ vuccati
“viññāṇapaccayāpi saṅkhāro”.</p>
<p>
<a class="ms" id="p_30Vbh_1151"></a><a class="sc" id="211"></a>Tattha katamaṃ
viññāṇapaccayā nāmarūpaṃ? Atthi nāmaṃ, atthi rūpaṃ. Tattha katamaṃ nāmaṃ?
Vedanākkhandho, saññākkhandho, saṅkhārakkhandho—  idaṃ vuccati nāmaṃ. Tattha
katamaṃ rūpaṃ? Cakkhāyatanassa upacayo, sotāyatanassa upacayo, ghānāyatanassa
upacayo, jivhāyatanassa upacayo, kāyāyatanassa upacayo, yaṃ vā panaññampi atthi
rūpaṃ cittajaṃ cittahetukaṃ cittasamuṭṭhānaṃ—  idaṃ vuccati “rūpaṃ”. Iti
idañca nāmaṃ, idañca rūpaṃ. Idaṃ vuccati “viññāṇapaccayā nāmarūpaṃ”.</p>
<p>
<a class="ms" id="p_30Vbh_1152"></a><a class="sc" id="212"></a>Nāmarūpapaccayāpi
viññāṇanti. Atthi nāmaṃ, atthi rūpaṃ. Tattha katamaṃ nāmaṃ? Vedanākkhandho,
saññākkhandho, saṅkhārakkhandho—  idaṃ vuccati “nāmaṃ”. Tattha katamaṃ rūpaṃ?
Yaṃ rūpaṃ nissāya manoviññāṇadhātu vattati—  idaṃ vuccati “rūpaṃ”. Iti idañca
nāmaṃ, idañca rūpaṃ. Idaṃ vuccati “nāmarūpaṃ”.</p>
<p>
<a class="ms" id="p_30Vbh_1153"></a><a class="sc" id="213"></a>Tattha katamaṃ
nāmarūpapaccayāpi viññāṇaṃ? Yaṃ cittaṃ mano mānasaṃ…pe…  tajjāmanoviññāṇadhātu—
idaṃ vuccati “nāmarūpapaccayāpi viññāṇaṃ”.</p>
<p>
<a class="ms" id="p_30Vbh_1154"></a><a class="sc" id="214"></a>Nāmarūpapaccayā
saḷāyatananti. Atthi nāmaṃ, atthi rūpaṃ. Tattha katamaṃ nāmaṃ? Vedanākkhandho,
saññākkhandho, saṅkhārakkhandho—  idaṃ vuccati “nāmaṃ”. Tattha katamaṃ rūpaṃ?
Cattāro ca mahābhūtā, yañca rūpaṃ nissāya manoviññāṇadhātu vattati—  idaṃ
vuccati “rūpaṃ”. Iti idañca nāmaṃ, idañca rūpaṃ. Idaṃ vuccati “nāmarūpaṃ”.</p>
<p>
<a class="ms" id="p_30Vbh_1155"></a><a class="sc" id="215"></a>Tattha katamaṃ
nāmarūpapaccayā saḷāyatanaṃ? Cakkhāyatanaṃ, sotāyatanaṃ, ghānāyatanaṃ,
jivhāyatanaṃ, kāyāyatanaṃ, manāyatanaṃ—  idaṃ vuccati “nāmarūpapaccayā
saḷāyatanaṃ”.</p>
<p>
<a class="ms" id="p_30Vbh_1156"></a><a class="sc" id="216"></a>Tattha katamaṃ
chaṭṭhāyatanapaccayāpi nāmarūpaṃ? Atthi nāmaṃ, atthi rūpaṃ. Tattha katamaṃ
nāmaṃ? Vedanākkhandho, saññākkhandho, saṅkhārakkhandho—  idaṃ vuccati “nāmaṃ”.
Tattha katamaṃ rūpaṃ? Cakkhāyatanassa upacayo, sotāyatanassa upacayo,
ghānāyatanassa upacayo, jivhāyatanassa upacayo, kāyāyatanassa upacayo, yaṃ vā
panaññampi atthi rūpaṃ cittajaṃ cittahetukaṃ cittasamuṭṭhānaṃ—  idaṃ vuccati
“rūpaṃ”. Iti idañca nāmaṃ, idañca rūpaṃ. Idaṃ vuccati “chaṭṭhāyatanapaccayāpi
nāmarūpaṃ”.</p>
<p>
<a class="ms" id="p_30Vbh_1157"></a><a class="sc" id="217"></a>Tattha katamo
chaṭṭhāyatanapaccayā phasso? Yo phasso phusanā samphusanā samphusitattaṃ—  ayaṃ
vuccati “chaṭṭhāyatanapaccayā phasso”.</p>
<p>
<a class="ms" id="p_30Vbh_1158"></a><a class="sc" id="218"></a>Tattha katamaṃ
phassapaccayāpi chaṭṭhāyatanaṃ? Yaṃ cittaṃ mano mānasaṃ…pe…
tajjāmanoviññāṇadhātu—  idaṃ vuccati “phassapaccayāpi chaṭṭhāyatanaṃ”.</p>
<p>
<a class="ms" id="p_30Vbh_1159"></a><a class="sc" id="219"></a>Tattha katamā
phassapaccayā vedanā? Yaṃ cetasikaṃ sātaṃ cetasikaṃ sukhaṃ cetosamphassajaṃ
sātaṃ sukhaṃ vedayitaṃ cetosamphassajā sātā sukhā vedanā—  ayaṃ vuccati
“phassapaccayā vedanā” …pe…  tena vuccati “evametassa kevalassa
dukkhakkhandhassa samudayo hotī”ti. (4:<em>16</em>)</p>
<p class="endsutta">
<a class="ms" id="p_30Vbh_1160"></a>
<a class="sc" id="220"></a>
Aññamaññacatukkaṃ.</p>
<h3>2.9 2.9 Akusalaniddesa</h3>
<h4>2.9.1 Akusalacitta</h4>
<p>
<a class="ms" id="p_30Vbh_1161"></a><a class="msdiv" id="msdiv280"></a>
<a class="sc" id="221"></a>Katame dhammā akusalā? Yasmiṃ samaye akusalaṃ cittaṃ
uppannaṃ hoti somanassasahagataṃ diṭṭhigatasampayuttaṃ sasaṅkhārena…pe…
somanassasahagataṃ diṭṭhigatavippayuttaṃ rūpārammaṇaṃ vā…pe…
somanassasahagataṃ diṭṭhigatavippayuttaṃ sasaṅkhārena rūpārammaṇaṃ vā
saddārammaṇaṃ vā gandhārammaṇaṃ vā rasārammaṇaṃ vā phoṭṭhabbārammaṇaṃ vā
dhammārammaṇaṃ vā yaṃ yaṃ vā panārabbha, tasmiṃ samaye avijjāpaccayā saṅkhāro,
saṅkhārapaccayā viññāṇaṃ, viññāṇapaccayā nāmaṃ, nāmapaccayā chaṭṭhāyatanaṃ,
chaṭṭhāyatanapaccayā phasso, phassapaccayā vedanā, vedanāpaccayā taṇhā,
taṇhāpaccayā adhimokkho, adhimokkhapaccayā bhavo, bhavapaccayā jāti,
jātipaccayā jarāmaraṇaṃ. Evametassa kevalassa dukkhakkhandhassa samudayo hoti.
</p>
<p>
<a class="ms" id="p_30Vbh_1162"></a><a class="msdiv" id="msdiv281"></a>
<a class="sc" id="222"></a>Tattha katamā avijjā? Yaṃ aññāṇaṃ adassanaṃ…pe…
avijjālaṅgī moho akusalamūlaṃ—  ayaṃ vuccati “avijjā”.</p>
<p>
<a class="ms" id="p_30Vbh_1163"></a><a class="sc" id="223"></a>Tattha katamo
avijjāpaccayā saṅkhāro? Yā cetanā sañcetanā sañcetayitattaṃ—  ayaṃ vuccati
avijjāpaccayā saṅkhāro…pe… .</p>
<p>
<a class="ms" id="p_30Vbh_1164"></a><a class="sc" id="224"></a>Tattha katamo
taṇhāpaccayā adhimokkho? Yo cittassa adhimokkho adhimuccanā tadadhimuttatā—
ayaṃ vuccati “taṇhāpaccayā adhimokkho”.</p>
<p>
<a class="ms" id="p_30Vbh_1165"></a><a class="sc" id="225"></a>Tattha katamo
adhimokkhapaccayā bhavo? Ṭhapetvā adhimokkhaṃ, vedanākkhandho saññākkhandho
saṅkhārakkhandho viññāṇakkhandho—  ayaṃ vuccati “adhimokkhapaccayā bhavo” …pe…
tena vuccati “evametassa kevalassa dukkhakkhandhassa samudayo hotī”ti.</p>
<h4>2.9.2 Akusalacitta</h4>
<p>
<a class="ms" id="p_30Vbh_1166"></a><a class="msdiv" id="msdiv282"></a>
<a class="sc" id="226"></a>Katame dhammā akusalā? Yasmiṃ samaye akusalaṃ cittaṃ
uppannaṃ hoti upekkhāsahagataṃ diṭṭhigatasampayuttaṃ rūpārammaṇaṃ vā
saddārammaṇaṃ vā gandhārammaṇaṃ vā rasārammaṇaṃ vā phoṭṭhabbārammaṇaṃ vā
dhammārammaṇaṃ vā yaṃ yaṃ vā panārabbha, tasmiṃ samaye avijjāpaccayā saṅkhāro,
saṅkhārapaccayā viññāṇaṃ, viññāṇapaccayā nāmaṃ, nāmapaccayā chaṭṭhāyatanaṃ,
chaṭṭhāyatanapaccayā phasso, phassapaccayā vedanā, vedanāpaccayā taṇhā,
taṇhāpaccayā upādānaṃ, upādānapaccayā bhavo, bhavapaccayā jāti, jātipaccayā
jarāmaraṇaṃ. Evametassa kevalassa dukkhakkhandhassa samudayo hoti.</p>
<h4>2.9.3 Akusalacitta</h4>
<p>
<a class="ms" id="p_30Vbh_1167"></a><a class="msdiv" id="msdiv283"></a>
<a class="sc" id="227"></a>Tattha katamā avijjā? Yaṃ aññāṇaṃ adassanaṃ…pe…
avijjālaṅgī moho akusalamūlaṃ—  ayaṃ vuccati avijjā…pe… .</p>
<p>
<a class="ms" id="p_30Vbh_1168"></a><a class="sc" id="228"></a>Tattha katamā
phassapaccayā vedanā? Yaṃ cetasikaṃ neva sātaṃ nāsātaṃ cetosamphassajaṃ
adukkhamasukhaṃ vedayitaṃ cetosamphassajā adukkhamasukhā vedanā—  ayaṃ vuccati
“phassapaccayā vedanā” …pe…  tena vuccati “evametassa kevalassa
dukkhakkhandhassa samudayo hotī”ti.</p>
<p>
<a class="ms" id="p_30Vbh_1169"></a><a class="msdiv" id="msdiv284"></a>
<a class="sc" id="229"></a>Katame dhammā akusalā? Yasmiṃ samaye akusalaṃ cittaṃ
uppannaṃ hoti upekkhāsahagataṃ diṭṭhigatasampayuttaṃ sasaṅkhārena…pe…
upekkhāsahagataṃ diṭṭhigatavippayuttaṃ rūpārammaṇaṃ vā…pe…  upekkhāsahagataṃ
diṭṭhigatavippayuttaṃ sasaṅkhārena rūpārammaṇaṃ vā saddārammaṇaṃ vā
gandhārammaṇaṃ vā rasārammaṇaṃ vā phoṭṭhabbārammaṇaṃ vā dhammārammaṇaṃ vā yaṃ
yaṃ vā panārabbha, tasmiṃ samaye avijjāpaccayā saṅkhāro, saṅkhārapaccayā
viññāṇaṃ, viññāṇapaccayā nāmaṃ, nāmapaccayā chaṭṭhāyatanaṃ,
chaṭṭhāyatanapaccayā phasso, phassapaccayā vedanā, vedanāpaccayā taṇhā,
taṇhāpaccayā adhimokkho, adhimokkhapaccayā bhavo, bhavapaccayā jāti,
jātipaccayā jarāmaraṇaṃ. Evametassa kevalassa dukkhakkhandhassa samudayo hoti.
</p>
<p>
<a class="ms" id="p_30Vbh_1170"></a><a class="msdiv" id="msdiv285"></a>
<a class="sc" id="230"></a>Tattha katamā avijjā…pe…  tena vuccati “evametassa
kevalassa dukkhakkhandhassa samudayo hotī”ti.</p>
<h4>2.9.4 Akusalacitta</h4>
<p>
<a class="ms" id="p_30Vbh_1171"></a><a class="msdiv" id="msdiv286"></a>
<a class="sc" id="231"></a>Katame dhammā akusalā? Yasmiṃ samaye akusalaṃ cittaṃ
uppannaṃ hoti domanassasahagataṃ paṭighasampayuttaṃ rūpārammaṇaṃ vā…pe…
domanassasahagataṃ paṭighasampayuttaṃ sasaṅkhārena rūpārammaṇaṃ vā
saddārammaṇaṃ vā gandhārammaṇaṃ vā rasārammaṇaṃ vā phoṭṭhabbārammaṇaṃ vā
dhammārammaṇaṃ vā yaṃ yaṃ vā panārabbha, tasmiṃ samaye avijjāpaccayā saṅkhāro,
saṅkhārapaccayā viññāṇaṃ, viññāṇapaccayā nāmaṃ, nāmapaccayā chaṭṭhāyatanaṃ,
chaṭṭhāyatanapaccayā phasso, phassapaccayā vedanā, vedanāpaccayā paṭighaṃ,
paṭighapaccayā adhimokkho, adhimokkhapaccayā bhavo, bhavapaccayā jāti,
jātipaccayā jarāmaraṇaṃ. Evametassa kevalassa dukkhakkhandhassa samudayo hoti.
</p>
<p>
<a class="ms" id="p_30Vbh_1172"></a><a class="msdiv" id="msdiv287"></a>
<a class="sc" id="232"></a>Tattha katamā avijjā? Yaṃ aññāṇaṃ adassanaṃ…pe…
avijjālaṅgī moho akusalamūlaṃ—  ayaṃ vuccati “avijjā” …pe…  ayaṃ vuccati
“chaṭṭhāyatanapaccayā phasso”.</p>
<p>
<a class="ms" id="p_30Vbh_1173"></a><a class="sc" id="233"></a>Tattha katamā
phassapaccayā vedanā? Yaṃ cetasikaṃ asātaṃ cetasikaṃ dukkhaṃ cetosamphassajaṃ
asātaṃ dukkhaṃ vedayitaṃ cetosamphassajā asātā dukkhā vedanā—  ayaṃ vuccati
“phassapaccayā vedanā”.</p>
<p>
<a class="ms" id="p_30Vbh_1174"></a><a class="sc" id="234"></a>Tattha katamaṃ
vedanāpaccayā paṭighaṃ? Yo cittassa āghāto…pe…  caṇḍikkaṃ asuropo anattamanatā
cittassa—  idaṃ vuccati “vedanāpaccayā paṭighaṃ”.</p>
<p>
<a class="ms" id="p_30Vbh_1175"></a><a class="sc" id="235"></a>Tattha katamo
paṭighapaccayā adhimokkho? Yo cittassa adhimokkho adhimuccanā tadadhimuttatā—
ayaṃ vuccati “paṭighapaccayā adhimokkho”.</p>
<p>
<a class="ms" id="p_30Vbh_1176"></a><a class="sc" id="236"></a>Tattha katamo
adhimokkhapaccayā bhavo? Ṭhapetvā adhimokkhaṃ, vedanākkhandho saññākkhandho
saṅkhārakkhandho viññāṇakkhandho—  ayaṃ vuccati “adhimokkhapaccayā bhavo” …pe…
tena vuccati “evametassa kevalassa dukkhakkhandhassa samudayo hotī”ti.</p>
<h4>2.9.5 Akusalacitta</h4>
<p>
<a class="ms" id="p_30Vbh_1177"></a><a class="msdiv" id="msdiv288"></a>
<a class="sc" id="237"></a>Katame dhammā akusalā? Yasmiṃ samaye akusalaṃ cittaṃ
uppannaṃ hoti upekkhāsahagataṃ vicikicchāsampayuttaṃ rūpārammaṇaṃ vā
saddārammaṇaṃ vā gandhārammaṇaṃ vā rasārammaṇaṃ vā phoṭṭhabbārammaṇaṃ vā
dhammārammaṇaṃ vā yaṃ yaṃ vā panārabbha, tasmiṃ samaye avijjāpaccayā saṅkhāro,
saṅkhārapaccayā viññāṇaṃ, viññāṇapaccayā nāmaṃ, nāmapaccayā chaṭṭhāyatanaṃ,
chaṭṭhāyatanapaccayā phasso, phassapaccayā vedanā, vedanāpaccayā vicikicchā,
vicikicchāpaccayā bhavo, bhavapaccayā jāti, jātipaccayā jarāmaraṇaṃ. Evametassa
kevalassa dukkhakkhandhassa samudayo hoti.</p>
<p>
<a class="ms" id="p_30Vbh_1178"></a><a class="msdiv" id="msdiv289"></a>
<a class="sc" id="238"></a>Tattha katamā avijjā? Yaṃ aññāṇaṃ adassanaṃ…pe…
avijjālaṅgī moho akusalamūlaṃ—  ayaṃ vuccati “avijjā” …pe…  ayaṃ vuccati
“chaṭṭhāyatanapaccayā phasso”.</p>
<p>
<a class="ms" id="p_30Vbh_1179"></a><a class="sc" id="239"></a>Tattha katamā
phassapaccayā vedanā? Yaṃ cetasikaṃ neva sātaṃ nāsātaṃ cetosamphassajaṃ
adukkhamasukhaṃ vedayitaṃ, cetosamphassajā adukkhamasukhā vedanā—  ayaṃ vuccati
“phassapaccayā vedanā”.</p>
<p>
<a class="ms" id="p_30Vbh_1180"></a><a class="sc" id="240"></a>Tattha katamā
vedanāpaccayā vicikicchā? Yā kaṅkhā kaṅkhāyanā kaṅkhāyitattaṃ vimati vicikicchā
dveḷhakaṃ dvidhāpatho saṃsayo anekaṃsaggāho āsappanā parisappanā apariyogāhaṇā
chambhitattaṃ cittassa manovilekho—  ayaṃ vuccati “vedanāpaccayā vicikicchā”.
</p>
<p>
<a class="ms" id="p_30Vbh_1181"></a><a class="sc" id="241"></a>Tattha katamo
vicikicchāpaccayā bhavo? Ṭhapetvā vicikicchaṃ, vedanākkhandho saññākkhandho
saṅkhārakkhandho viññāṇakkhandho—  ayaṃ vuccati “vicikicchāpaccayā bhavo” …pe…
tena vuccati “evametassa kevalassa dukkhakkhandhassa samudayo hotī”ti.</p>
<h4>2.9.6 Akusalacitta</h4>
<p>
<a class="ms" id="p_30Vbh_1182"></a><a class="msdiv" id="msdiv290"></a>
<a class="sc" id="242"></a>Katame dhammā akusalā? Yasmiṃ samaye akusalaṃ cittaṃ
uppannaṃ hoti upekkhāsahagataṃ uddhaccasampayuttaṃ rūpārammaṇaṃ vā
saddārammaṇaṃ vā gandhārammaṇaṃ vā rasārammaṇaṃ vā phoṭṭhabbārammaṇaṃ vā
dhammārammaṇaṃ vā yaṃ yaṃ vā panārabbha, tasmiṃ samaye avijjāpaccayā saṅkhāro,
saṅkhārapaccayā viññāṇaṃ, viññāṇapaccayā nāmaṃ, nāmapaccayā chaṭṭhāyatanaṃ,
chaṭṭhāyatanapaccayā phasso, phassapaccayā vedanā, vedanāpaccayā uddhaccaṃ,
uddhaccapaccayā adhimokkho, adhimokkhapaccayā bhavo, bhavapaccayā jāti,
jātipaccayā jarāmaraṇaṃ. Evametassa kevalassa dukkhakkhandhassa samudayo hoti.
</p>
<p>
<a class="ms" id="p_30Vbh_1183"></a><a class="msdiv" id="msdiv291"></a>
<a class="sc" id="243"></a>Tattha katamā avijjā? Yaṃ aññāṇaṃ adassanaṃ…pe…
avijjālaṅgī moho akusalamūlaṃ—  ayaṃ vuccati “avijjā” …pe…  ayaṃ vuccati
“chaṭṭhāyatanapaccayā phasso”.</p>
<p>
<a class="ms" id="p_30Vbh_1184"></a><a class="sc" id="244"></a>Tattha katamā
phassapaccayā vedanā? Yaṃ cetasikaṃ neva sātaṃ nāsātaṃ cetosamphassajaṃ
adukkhamasukhaṃ vedayitaṃ cetosamphassajā adukkhamasukhā vedanā—  ayaṃ vuccati
“phassapaccayā vedanā”.</p>
<p>
<a class="ms" id="p_30Vbh_1185"></a><a class="sc" id="245"></a>Tattha katamaṃ
vedanāpaccayā uddhaccaṃ? Yaṃ cittassa uddhaccaṃ avūpasamo cetaso vikkhepo
bhantattaṃ cittassa—  idaṃ vuccati “vedanāpaccayā uddhaccaṃ”.</p>
<p>
<a class="ms" id="p_30Vbh_1186"></a><a class="sc" id="246"></a>Tattha katamo
uddhaccapaccayā adhimokkho? Yo cittassa adhimokkho adhimuccanā tadadhimuttatā—
ayaṃ vuccati “uddhaccapaccayā adhimokkho”.</p>
<p>
<a class="ms" id="p_30Vbh_1187"></a><a class="sc" id="247"></a>Tattha katamo
adhimokkhapaccayā bhavo? Ṭhapetvā adhimokkhaṃ, vedanākkhandho saññākkhandho
saṅkhārakkhandho viññāṇakkhandho—  ayaṃ vuccati “adhimokkhapaccayā bhavo” …pe…
tena vuccati “evametassa kevalassa dukkhakkhandhassa samudayo hotī”ti.</p>
<p class="endsutta">
<a class="ms" id="p_30Vbh_1188"></a>
<a class="sc" id="248"></a>
Akusalaniddeso.</p>
<h2>2 2 Kusalaniddesa</h2>
<h4>2.10.1 2.10.1 Kāmāvacarakusalacitta</h4>
<h5>2.10.1.1 Mahākusalacitta</h5>
<p>
<a class="ms" id="p_30Vbh_1189"></a><a class="msdiv" id="msdiv292"></a>
<a class="sc" id="249"></a>Katame dhammā kusalā? Yasmiṃ samaye kāmāvacaraṃ
kusalaṃ cittaṃ uppannaṃ hoti somanassasahagataṃ ñāṇasampayuttaṃ rūpārammaṇaṃ vā
saddārammaṇaṃ vā gandhārammaṇaṃ vā rasārammaṇaṃ vā phoṭṭhabbārammaṇaṃ vā
dhammārammaṇaṃ vā yaṃ yaṃ vā panārabbha, tasmiṃ samaye kusalamūlapaccayā
saṅkhāro, saṅkhārapaccayā viññāṇaṃ, viññāṇapaccayā nāmaṃ, nāmapaccayā
chaṭṭhāyatanaṃ, chaṭṭhāyatanapaccayā phasso, phassapaccayā vedanā,
vedanāpaccayā pasādo, pasādapaccayā adhimokkho, adhimokkhapaccayā bhavo,
bhavapaccayā jāti, jātipaccayā jarāmaraṇaṃ. Evametassa kevalassa
dukkhakkhandhassa samudayo hoti.</p>
<p>
<a class="ms" id="p_30Vbh_1190"></a><a class="msdiv" id="msdiv293"></a>
<a class="sc" id="250"></a>Tattha katame kusalamūlā? Alobho, adoso, amoho.</p>
<p>
<a class="ms" id="p_30Vbh_1191"></a><a class="sc" id="251"></a>Tattha katamo
alobho? Yo alobho alubbhanā alubbhitattaṃ asārāgo asārajjanā asārajjitattaṃ
anabhijjhā alobho kusalamūlaṃ—  ayaṃ vuccati “alobho”.</p>
<p>
<a class="ms" id="p_30Vbh_1192"></a><a class="sc" id="252"></a>Tattha katamo
adoso? Yo adoso adussanā adussitattaṃ abyāpādo abyāpajjo adoso kusalamūlaṃ—
ayaṃ vuccati “adoso”.</p>
<p>
<a class="ms" id="p_30Vbh_1193"></a><a class="sc" id="253"></a>Tattha katamo
amoho? Yā paññā pajānanā…pe…  amoho dhammavicayo sammādiṭṭhi—  ayaṃ vuccati
“amoho”. Ime vuccanti “kusalamūlā”.</p>
<p>
<a class="ms" id="p_30Vbh_1194"></a><a class="sc" id="254"></a>Tattha katamo
kusalamūlapaccayā saṅkhāro? Yā cetanā sañcetanā sañcetayitattaṃ—  ayaṃ vuccati
“kusalamūlapaccayā saṅkhāro”.</p>
<p>
<a class="ms" id="p_30Vbh_1195"></a><a class="sc" id="255"></a>Tattha katamaṃ
saṅkhārapaccayā viññāṇaṃ…pe…  viññāṇapaccayā nāmaṃ…pe…  nāmapaccayā
chaṭṭhāyatanaṃ…pe…  chaṭṭhāyatanapaccayā phasso…pe…  phassapaccayā vedanā…pe…
ayaṃ vuccati “phassapaccayā vedanā”.</p>
<p>
<a class="ms" id="p_30Vbh_1196"></a><a class="sc" id="256"></a>Tattha katamo
vedanāpaccayā pasādo? Yā saddhā saddahanā okappanā abhippasādo—  ayaṃ vuccati
“vedanāpaccayā pasādo”.</p>
<p>
<a class="ms" id="p_30Vbh_1197"></a><a class="sc" id="257"></a>Tattha katamo
pasādapaccayā adhimokkho? Yo cittassa adhimokkho adhimuccanā tadadhimuttatā—
ayaṃ vuccati “pasādapaccayā adhimokkho”.</p>
<p>
<a class="ms" id="p_30Vbh_1198"></a><a class="sc" id="258"></a>Tattha katamo
adhimokkhapaccayā bhavo? Ṭhapetvā adhimokkhaṃ, vedanākkhandho saññākkhandho
saṅkhārakkhandho viññāṇakkhandho—  ayaṃ vuccati “adhimokkhapaccayā bhavo” …pe…
tena vuccati “evametassa kevalassa dukkhakkhandhassa samudayo hotī”ti.</p>
<h5>2.10.1.2 Mahākusalacitta</h5>
<p>
<a class="ms" id="p_30Vbh_1199"></a><a class="msdiv" id="msdiv294"></a>
<a class="sc" id="259"></a>Katame dhammā kusalā? Yasmiṃ samaye kāmāvacaraṃ
kusalaṃ cittaṃ uppannaṃ hoti somanassasahagataṃ ñāṇasampayuttaṃ sasaṅkhārena
rūpārammaṇaṃ vā…pe…  somanassasahagataṃ ñāṇavippayuttaṃ rūpārammaṇaṃ vā…pe…
somanassasahagataṃ ñāṇavippayuttaṃ sasaṅkhārena rūpārammaṇaṃ vā saddārammaṇaṃ
vā gandhārammaṇaṃ vā rasārammaṇaṃ vā phoṭṭhabbārammaṇaṃ vā dhammārammaṇaṃ vā
yaṃ yaṃ vā panārabbha, tasmiṃ samaye kusalamūlapaccayā saṅkhāro,
saṅkhārapaccayā viññāṇaṃ, viññāṇapaccayā nāmaṃ, nāmapaccayā chaṭṭhāyatanaṃ,
chaṭṭhāyatanapaccayā phasso, phassapaccayā vedanā, vedanāpaccayā pasādo,
pasādapaccayā adhimokkho, adhimokkhapaccayā bhavo, bhavapaccayā jāti,
jātipaccayā jarāmaraṇaṃ. Evametassa kevalassa dukkhakkhandhassa samudayo hoti.
</p>
<p>
<a class="ms" id="p_30Vbh_1200"></a><a class="msdiv" id="msdiv295"></a>
<a class="sc" id="260"></a>Tattha katame kusalamūlā? Alobho, adoso.</p>
<p>
<a class="ms" id="p_30Vbh_1201"></a><a class="sc" id="261"></a>Tattha katamo
alobho? Yo alobho alubbhanā alubbhitattaṃ asārāgo asārajjanā asārajjitattaṃ
anabhijjhā alobho kusalamūlaṃ—  ayaṃ vuccati “alobho”.</p>
<p>
<a class="ms" id="p_30Vbh_1202"></a><a class="sc" id="262"></a>Tattha katamo
adoso? Yo adoso adussanā adussitattaṃ abyāpādo abyāpajjo adoso kusalamūlaṃ—
ayaṃ vuccati “adoso”. Ime vuccanti “kusalamūlā”.</p>
<p>
<a class="ms" id="p_30Vbh_1203"></a><a class="sc" id="263"></a>Tattha katamo
kusalamūlapaccayā saṅkhāro? Yā cetanā sañcetanā sañcetayitattaṃ—  ayaṃ vuccati
“kusalamūlapaccayā saṅkhāro” …pe…  ayaṃ vuccati “chaṭṭhāyatanapaccayā phasso”.
</p>
<p>
<a class="ms" id="p_30Vbh_1204"></a><a class="sc" id="264"></a>Tattha katamā
phassapaccayā vedanā? Yaṃ cetasikaṃ sātaṃ cetasikaṃ sukhaṃ cetosamphassajaṃ
sātaṃ sukhaṃ vedayitaṃ cetosamphassajā sātā sukhā vedanā—  ayaṃ vuccati
“phassapaccayā vedanā” …pe…  tena vuccati “evametassa kevalassa
dukkhakkhandhassa samudayo hotī”ti.</p>
<h5>2.10.1.3 Mahākusalacitta</h5>
<p>
<a class="ms" id="p_30Vbh_1205"></a><a class="msdiv" id="msdiv296"></a>
<a class="sc" id="265"></a>Katame dhammā kusalā? Yasmiṃ samaye kāmāvacaraṃ
kusalaṃ cittaṃ uppannaṃ hoti upekkhāsahagataṃ ñāṇasampayuttaṃ rūpārammaṇaṃ
vā…pe…  upekkhāsahagataṃ ñāṇasampayuttaṃ sasaṅkhārena rūpārammaṇaṃ vā
saddārammaṇaṃ vā gandhārammaṇaṃ vā rasārammaṇaṃ vā phoṭṭhabbārammaṇaṃ vā
dhammārammaṇaṃ vā yaṃ yaṃ vā panārabbha, tasmiṃ samaye kusalamūlapaccayā
saṅkhāro, saṅkhārapaccayā viññāṇaṃ, viññāṇapaccayā nāmaṃ, nāmapaccayā
chaṭṭhāyatanaṃ, chaṭṭhāyatanapaccayā phasso, phassapaccayā vedanā,
vedanāpaccayā pasādo, pasādapaccayā adhimokkho, adhimokkhapaccayā bhavo,
bhavapaccayā jāti, jātipaccayā jarāmaraṇaṃ. Evametassa kevalassa
dukkhakkhandhassa samudayo hoti.</p>
<p>
<a class="ms" id="p_30Vbh_1206"></a><a class="msdiv" id="msdiv297"></a>
<a class="sc" id="266"></a>Tattha katame kusalamūlā? Alobho, adoso, amoho—  ime
vuccanti “kusalamūlā”.</p>
<p>
<a class="ms" id="p_30Vbh_1207"></a><a class="sc" id="267"></a>Tattha katamo
kusalamūlapaccayā saṅkhāro? Yā cetanā sañcetanā sañcetayitattaṃ—  ayaṃ vuccati
“kusalamūlapaccayā saṅkhāro” …pe…  ayaṃ vuccati—  “chaṭṭhāyatanapaccayā
phasso”.</p>
<p>
<a class="ms" id="p_30Vbh_1208"></a><a class="sc" id="268"></a>Tattha katamā
phassapaccayā vedanā? Yaṃ cetasikaṃ neva sātaṃ nāsātaṃ cetosamphassajaṃ
adukkhamasukhaṃ vedayitaṃ cetosamphassajā adukkhamasukhā vedanā—  ayaṃ vuccati
“phassapaccayā vedanā” …pe…  tena vuccati “evametassa kevalassa
dukkhakkhandhassa samudayo hotī”ti.</p>
<h5>2.10.1.4 Mahākusalacitta</h5>
<p>
<a class="ms" id="p_30Vbh_1209"></a><a class="msdiv" id="msdiv298"></a>
<a class="sc" id="269"></a>Katame dhammā kusalā? Yasmiṃ samaye kāmāvacaraṃ
kusalaṃ cittaṃ uppannaṃ hoti upekkhāsahagataṃ ñāṇavippayuttaṃ rūpārammaṇaṃ
vā…pe…  upekkhāsahagataṃ ñāṇavippayuttaṃ sasaṅkhārena rūpārammaṇaṃ vā
saddārammaṇaṃ vā gandhārammaṇaṃ vā rasārammaṇaṃ vā phoṭṭhabbārammaṇaṃ vā
dhammārammaṇaṃ vā yaṃ yaṃ vā panārabbha, tasmiṃ samaye kusalamūlapaccayā
saṅkhāro, saṅkhārapaccayā viññāṇaṃ, viññāṇapaccayā nāmaṃ, nāmapaccayā
chaṭṭhāyatanaṃ, chaṭṭhāyatanapaccayā phasso, phassapaccayā vedanā,
vedanāpaccayā pasādo, pasādapaccayā adhimokkho, adhimokkhapaccayā bhavo,
bhavapaccayā jāti, jātipaccayā jarāmaraṇaṃ. Evametassa kevalassa
dukkhakkhandhassa samudayo hoti.</p>
<p>
<a class="ms" id="p_30Vbh_1210"></a><a class="msdiv" id="msdiv299"></a>
<a class="sc" id="270"></a>Tattha katame kusalamūlā? Alobho, adoso—  ime
vuccanti “kusalamūlā”.</p>
<p>
<a class="ms" id="p_30Vbh_1211"></a><a class="sc" id="271"></a>Tattha katamo
kusalamūlapaccayā saṅkhāro? Yā cetanā sañcetanā sañcetayitattaṃ—  ayaṃ vuccati
“kusalamūlapaccayā saṅkhāro” …pe…  tena vuccati “evametassa kevalassa
dukkhakkhandhassa samudayo hotī”ti.</p>
<h4>2.10.2 Rūpāvacarakusalacitta</h4>
<p>
<a class="ms" id="p_30Vbh_1212"></a><a class="msdiv" id="msdiv300"></a>
<a class="sc" id="272"></a>Katame dhammā kusalā? Yasmiṃ samaye rūpūpapattiyā
maggaṃ bhāveti vivicceva kāmehi…pe…  paṭhamaṃ jhānaṃ upasampajja viharati
pathavīkasiṇaṃ, tasmiṃ samaye kusalamūlapaccayā saṅkhāro, saṅkhārapaccayā
viññāṇaṃ, viññāṇapaccayā nāmaṃ, nāmapaccayā chaṭṭhāyatanaṃ,
chaṭṭhāyatanapaccayā phasso, phassapaccayā vedanā, vedanāpaccayā pasādo,
pasādapaccayā adhimokkho, adhimokkhapaccayā bhavo, bhavapaccayā jāti,
jātipaccayā jarāmaraṇaṃ. Evametassa kevalassa dukkhakkhandhassa samudayo hoti.
</p>
<p>
<a class="ms" id="p_30Vbh_1213"></a><a class="msdiv" id="msdiv301"></a>
<a class="sc" id="273"></a>Tattha katame kusalamūlā? Alobho, adoso, amoho—  ime
vuccanti “kusalamūlā”.</p>
<p>
<a class="ms" id="p_30Vbh_1214"></a><a class="sc" id="274"></a>Tattha katamo
kusalamūlapaccayā saṅkhāro? Yā cetanā sañcetanā sañcetayitattaṃ—  ayaṃ vuccati
“kusalamūlapaccayā saṅkhāro” …pe…  tena vuccati “evametassa kevalassa
dukkhakkhandhassa samudayo hotī”ti.</p>
<h4>2.10.3 Arūpāvacarakusalacitta</h4>
<p>
<a class="ms" id="p_30Vbh_1215"></a><a class="msdiv" id="msdiv302"></a>
<a class="sc" id="275"></a>Katame dhammā kusalā? Yasmiṃ samaye arūpūpapattiyā
maggaṃ bhāveti sabbaso ākiñcaññāyatanaṃ samatikkamma
nevasaññānāsaññāyatanasaññāsahagataṃ sukhassa ca pahānā…pe…  catutthaṃ jhānaṃ
upasampajja viharati, tasmiṃ samaye kusalamūlapaccayā saṅkhāro, saṅkhārapaccayā
viññāṇaṃ, viññāṇapaccayā nāmaṃ, nāmapaccayā chaṭṭhāyatanaṃ,
chaṭṭhāyatanapaccayā phasso, phassapaccayā vedanā, vedanāpaccayā pasādo,
pasādapaccayā adhimokkho, adhimokkhapaccayā bhavo, bhavapaccayā jāti,
jātipaccayā jarāmaraṇaṃ. Evametassa kevalassa dukkhakkhandhassa samudayo hoti.
</p>
<p>
<a class="ms" id="p_30Vbh_1216"></a><a class="msdiv" id="msdiv303"></a>
<a class="sc" id="276"></a>Tattha katame kusalamūlā? Alobho, adoso, amoho—  ime
vuccanti “kusalamūlā”.</p>
<p>
<a class="ms" id="p_30Vbh_1217"></a><a class="sc" id="277"></a>Tattha katamo
kusalamūlapaccayā saṅkhāro? Yā cetanā sañcetanā sañcetayitattaṃ—  ayaṃ vuccati
“kusalamūlapaccayā saṅkhāro” …pe…  ayaṃ vuccati “chaṭṭhāyatanapaccayā phasso”.
</p>
<p>
<a class="ms" id="p_30Vbh_1218"></a><a class="sc" id="278"></a>Tattha katamā
phassapaccayā vedanā? Yaṃ cetasikaṃ sātaṃ cetasikaṃ sukhaṃ cetosamphassajaṃ
sātaṃ sukhaṃ vedayitaṃ cetosamphassajā sātā sukhā vedanā—  ayaṃ vuccati
“phassapaccayā vedanā” …pe…  tena vuccati “evametassa kevalassa
dukkhakkhandhassa samudayo hotī”ti.</p>
<h4>2.10.4 Lokuttarakusalacitta</h4>
<p>
<a class="ms" id="p_30Vbh_1219"></a><a class="msdiv" id="msdiv304"></a>
<a class="sc" id="279"></a>Katame dhammā kusalā? Yasmiṃ samaye lokuttaraṃ
jhānaṃ bhāveti niyyānikaṃ apacayagāmiṃ diṭṭhigatānaṃ pahānāya paṭhamāya bhūmiyā
pattiyā vivicceva kāmehi…pe…  paṭhamaṃ jhānaṃ upasampajja viharati
dukkhapaṭipadaṃ dandhābhiññaṃ, tasmiṃ samaye kusalamūlapaccayā saṅkhāro,
saṅkhārapaccayā viññāṇaṃ, viññāṇapaccayā nāmaṃ, nāmapaccayā chaṭṭhāyatanaṃ,
chaṭṭhāyatanapaccayā phasso, phassapaccayā vedanā, vedanāpaccayā pasādo,
pasādapaccayā adhimokkho, adhimokkhapaccayā bhavo, bhavapaccayā jāti,
jātipaccayā jarāmaraṇaṃ. Evametesaṃ dhammānaṃ samudayo hoti.</p>
<p>
<a class="ms" id="p_30Vbh_1220"></a><a class="msdiv" id="msdiv305"></a>
<a class="sc" id="280"></a>Tattha katame kusalamūlā? Alobho, adoso, amoho.</p>
<p>
<a class="ms" id="p_30Vbh_1221"></a><a class="sc" id="281"></a>Tattha katamo
alobho…pe…  adoso…pe…  amoho? Yā paññā pajānanā…pe…  amoho dhammavicayo
sammādiṭṭhi dhammavicayasambojjhaṅgo maggaṅgaṃ maggapariyāpannaṃ—  ayaṃ vuccati
“amoho”. Ime vuccanti “kusalamūlā”.</p>
<p>
<a class="ms" id="p_30Vbh_1222"></a><a class="sc" id="282"></a>Tattha katamo
kusalamūlapaccayā saṅkhāro? Yā cetanā sañcetanā sañcetayitattaṃ—  ayaṃ vuccati
“kusalamūlapaccayā saṅkhāro” …pe…  ayaṃ vuccati “chaṭṭhāyatanapaccayā phasso”.
</p>
<p>
<a class="ms" id="p_30Vbh_1223"></a><a class="sc" id="283"></a>Tattha katamā
phassapaccayā vedanā? Yaṃ cetasikaṃ sātaṃ cetasikaṃ sukhaṃ cetosamphassajaṃ
sātaṃ sukhaṃ vedayitaṃ cetosamphassajā sātā sukhā vedanā—  ayaṃ vuccati
“phassapaccayā vedanā”.</p>
<p>
<a class="ms" id="p_30Vbh_1224"></a><a class="sc" id="284"></a>Tattha katamo
vedanāpaccayā pasādo? Yā saddhā saddahanā okappanā abhippasādo—  ayaṃ vuccati
“vedanāpaccayā pasādo”.</p>
<p>
<a class="ms" id="p_30Vbh_1225"></a><a class="sc" id="285"></a>Tattha katamo
pasādapaccayā adhimokkho? Yo cittassa adhimokkho adhimuccanā tadadhimuttatā—
ayaṃ vuccati “pasādapaccayā adhimokkho”.</p>
<p>
<a class="ms" id="p_30Vbh_1226"></a><a class="sc" id="286"></a>Tattha katamo
adhimokkhapaccayā bhavo? Ṭhapetvā adhimokkhaṃ, vedanākkhandho saññākkhandho
saṅkhārakkhandho viññāṇakkhandho—  ayaṃ vuccati “adhimokkhapaccayā bhavo” …pe…
ayaṃ vuccati “jātipaccayā jarāmaraṇaṃ”.</p>
<p>
<a class="ms" id="p_30Vbh_1227"></a><a class="sc" id="287"></a>Evametesaṃ
dhammānaṃ samudayo hotīti. Evametesaṃ dhammānaṃ saṅgati hoti, samāgamo hoti,
samodhānaṃ hoti, pātubhāvo hoti. Tena vuccati “evametesaṃ dhammānaṃ samudayo
hotī”ti.</p>
<p class="endsutta">
<a class="ms" id="p_30Vbh_1228"></a>
<a class="sc" id="288"></a>
Kusalaniddeso.</p>
<h3> 2.11 Abyākataniddesa</h3>
<h3>2.11 2.11 Ahetukakusalavipākacitta</h3>
<h5>2.11.1.1 2.11.1.1 Ahetukakusalavipākacitta</h5>
<h6>2.11.1.1.1 Cakkhuviññāṇacitta</h6>
<p>
<a class="ms" id="p_30Vbh_1229"></a><a class="msdiv" id="msdiv306"></a>
<a class="sc" id="289"></a>Katame dhammā abyākatā? Yasmiṃ samaye kāmāvacarassa
kusalassa kammassa katattā upacitattā vipākaṃ cakkhuviññāṇaṃ uppannaṃ hoti
upekkhāsahagataṃ rūpārammaṇaṃ, tasmiṃ samaye saṅkhārapaccayā viññāṇaṃ,
viññāṇapaccayā nāmaṃ, nāmapaccayā chaṭṭhāyatanaṃ, chaṭṭhāyatanapaccayā phasso,
phassapaccayā vedanā, vedanāpaccayā bhavo, bhavapaccayā jāti, jātipaccayā
jarāmaraṇaṃ. Evametassa kevalassa dukkhakkhandhassa samudayo hoti.</p>
<p>
<a class="ms" id="p_30Vbh_1230"></a><a class="msdiv" id="msdiv307"></a>
<a class="sc" id="290"></a>Tattha katamo saṅkhāro? Yā cetanā sañcetanā
sañcetayitattaṃ—  ayaṃ vuccati “saṅkhāro”.</p>
<p>
<a class="ms" id="p_30Vbh_1231"></a><a class="sc" id="291"></a>Tattha katamaṃ
saṅkhārapaccayā viññāṇaṃ? Yaṃ cittaṃ mano mānasaṃ…pe…  tajjācakkhuviññāṇadhātu—
idaṃ vuccati “saṅkhārapaccayā viññāṇaṃ”.</p>
<p>
<a class="ms" id="p_30Vbh_1232"></a><a class="sc" id="292"></a>Tattha katamaṃ
viññāṇapaccayā nāmaṃ? Vedanākkhandho, saññākkhandho, saṅkhārakkhandho—  idaṃ
vuccati “viññāṇapaccayā nāmaṃ”.</p>
<p>
<a class="ms" id="p_30Vbh_1233"></a><a class="sc" id="293"></a>Tattha katamaṃ
nāmapaccayā chaṭṭhāyatanaṃ? Yaṃ cittaṃ mano mānasaṃ…pe…
tajjācakkhuviññāṇadhātu—  idaṃ vuccati “nāmapaccayā chaṭṭhāyatanaṃ”.</p>
<p>
<a class="ms" id="p_30Vbh_1234"></a><a class="sc" id="294"></a>Tattha katamo
chaṭṭhāyatanapaccayā phasso? Yo phasso phusanā samphusanā samphusitattaṃ—  ayaṃ
vuccati “chaṭṭhāyatanapaccayā phasso”.</p>
<p>
<a class="ms" id="p_30Vbh_1235"></a><a class="sc" id="295"></a>Tattha katamā
phassapaccayā vedanā? Yaṃ cetasikaṃ neva sātaṃ nāsātaṃ cetosamphassajaṃ
adukkhamasukhaṃ vedayitaṃ cetosamphassajā adukkhamasukhā vedanā—  ayaṃ vuccati
“phassapaccayā vedanā”.</p>
<p>
<a class="ms" id="p_30Vbh_1236"></a><a class="sc" id="296"></a>Tattha katamo
vedanāpaccayā bhavo? Ṭhapetvā vedanaṃ, saññākkhandho saṅkhārakkhandho
viññāṇakkhandho—  ayaṃ vuccati “vedanāpaccayā bhavo” …pe…  tena vuccati
“evametassa kevalassa dukkhakkhandhassa samudayo hotī”ti.</p>
<p>
<a class="ms" id="p_30Vbh_1237"></a><a class="msdiv" id="msdiv308"></a>
<a class="sc" id="297"></a>Tasmiṃ samaye saṅkhārapaccayā viññāṇaṃ
saṅkhārahetukaṃ, viññāṇapaccayā nāmaṃ viññāṇahetukaṃ, nāmapaccayā
chaṭṭhāyatanaṃ nāmahetukaṃ, chaṭṭhāyatanapaccayā phasso chaṭṭhāyatanahetuko,
phassapaccayā vedanā phassahetukā, vedanāpaccayā bhavo, bhavapaccayā jāti,
jātipaccayā jarāmaraṇaṃ. Evametassa kevalassa dukkhakkhandhassa samudayo hoti.
</p>
<p>
<a class="ms" id="p_30Vbh_1238"></a><a class="msdiv" id="msdiv309"></a>
<a class="sc" id="298"></a>Tasmiṃ samaye saṅkhārapaccayā viññāṇaṃ
saṅkhārasampayuttaṃ, viññāṇapaccayā nāmaṃ viññāṇasampayuttaṃ, nāmapaccayā
chaṭṭhāyatanaṃ nāmasampayuttaṃ, chaṭṭhāyatanapaccayā phasso
chaṭṭhāyatanasampayutto, phassapaccayā vedanā phassasampayuttā, vedanāpaccayā
bhavo, bhavapaccayā jāti, jātipaccayā jarāmaraṇaṃ. Evametassa kevalassa
dukkhakkhandhassa samudayo hoti.</p>
<p>
<a class="ms" id="p_30Vbh_1239"></a><a class="msdiv" id="msdiv310"></a>
<a class="sc" id="299"></a>Tasmiṃ samaye saṅkhārapaccayā viññāṇaṃ,
viññāṇapaccayāpi saṅkhāro; viññāṇapaccayā nāmaṃ, nāmapaccayāpi viññāṇaṃ;
nāmapaccayā chaṭṭhāyatanaṃ, chaṭṭhāyatanapaccayāpi nāmaṃ; chaṭṭhāyatanapaccayā
phasso, phassapaccayāpi chaṭṭhāyatanaṃ; phassapaccayā vedanā, vedanāpaccayāpi
phasso; vedanāpaccayā bhavo, bhavapaccayā jāti, jātipaccayā jarāmaraṇaṃ.
Evametassa kevalassa dukkhakkhandhassa samudayo hoti.</p>
<h6>2.11.1.1.2 Sota-kāyaviññāṇacitta</h6>
<p>
<a class="ms" id="p_30Vbh_1240"></a><a class="msdiv" id="msdiv311"></a>
<a class="sc" id="300"></a>Katame dhammā abyākatā? Yasmiṃ samaye kāmāvacarassa
kusalassa kammassa katattā upacitattā vipākaṃ sotaviññāṇaṃ uppannaṃ hoti
upekkhāsahagataṃ saddārammaṇaṃ…pe…  ghānaviññāṇaṃ uppannaṃ hoti
upekkhāsahagataṃ gandhārammaṇaṃ…pe…  jivhāviññāṇaṃ uppannaṃ hoti
upekkhāsahagataṃ rasārammaṇaṃ…pe…  kāyaviññāṇaṃ uppannaṃ hoti sukhasahagataṃ
phoṭṭhabbārammaṇaṃ, tasmiṃ samaye saṅkhārapaccayā viññāṇaṃ, viññāṇapaccayā
nāmaṃ, nāmapaccayā chaṭṭhāyatanaṃ, chaṭṭhāyatanapaccayā phasso, phassapaccayā
vedanā, vedanāpaccayā bhavo, bhavapaccayā jāti, jātipaccayā jarāmaraṇaṃ.
Evametassa kevalassa dukkhakkhandhassa samudayo hoti.</p>
<p>
<a class="ms" id="p_30Vbh_1241"></a><a class="msdiv" id="msdiv312"></a>
<a class="sc" id="301"></a>Tattha katamo saṅkhāro? Yā cetanā sañcetanā
sañcetayitattaṃ—  ayaṃ vuccati “saṅkhāro” …pe…  ayaṃ vuccati
“chaṭṭhāyatanapaccayā phasso”.</p>
<p>
<a class="ms" id="p_30Vbh_1242"></a><a class="sc" id="302"></a>Tattha katamā
phassapaccayā vedanā? Yaṃ kāyikaṃ sātaṃ kāyikaṃ sukhaṃ kāyasamphassajaṃ sātaṃ
sukhaṃ vedayitaṃ kāyasamphassajā sātā sukhā vedanā—  ayaṃ vuccati
“phassapaccayā vedanā”.</p>
<p>
<a class="ms" id="p_30Vbh_1243"></a><a class="sc" id="303"></a>Tattha katamo
vedanāpaccayā bhavo? Ṭhapetvā vedanaṃ, saññākkhandho saṅkhārakkhandho
viññāṇakkhandho—  ayaṃ vuccati “vedanāpaccayā bhavo” …pe…  tena vuccati
“evametassa kevalassa dukkhakkhandhassa samudayo hotī”ti.</p>
<h6>2.11.1.1.3 Sampaṭicchanacitta</h6>
<p>
<a class="ms" id="p_30Vbh_1244"></a><a class="msdiv" id="msdiv313"></a>
<a class="sc" id="304"></a>Katame dhammā abyākatā? Yasmiṃ samaye kāmāvacarassa
kusalassa kammassa katattā upacitattā vipākā manodhātu uppannā hoti
upekkhāsahagatā rūpārammaṇā vā saddārammaṇā vā gandhārammaṇā vā rasārammaṇā vā
phoṭṭhabbārammaṇā vā yaṃ yaṃ vā panārabbha, tasmiṃ samaye saṅkhārapaccayā
viññāṇaṃ, viññāṇapaccayā nāmaṃ, nāmapaccayā chaṭṭhāyatanaṃ,
chaṭṭhāyatanapaccayā phasso, phassapaccayā vedanā, vedanāpaccayā adhimokkho,
adhimokkhapaccayā bhavo, bhavapaccayā jāti, jātipaccayā jarāmaraṇaṃ. Evametassa
kevalassa dukkhakkhandhassa samudayo hoti.</p>
<p>
<a class="ms" id="p_30Vbh_1245"></a><a class="msdiv" id="msdiv314"></a>
<a class="sc" id="305"></a>Tattha katamo saṅkhāro? Yā cetanā sañcetanā
sañcetayitattaṃ—  ayaṃ vuccati “saṅkhāro”.</p>
<p>
<a class="ms" id="p_30Vbh_1246"></a><a class="sc" id="306"></a>Tattha katamaṃ
saṅkhārapaccayā viññāṇaṃ? Yaṃ cittaṃ mano mānasaṃ…pe…  tajjāmanodhātu—  idaṃ
vuccati “saṅkhārapaccayā viññāṇaṃ” …pe…  ayaṃ vuccati “chaṭṭhāyatanapaccayā
phasso”.</p>
<p>
<a class="ms" id="p_30Vbh_1247"></a><a class="sc" id="307"></a>Tattha katamā
phassapaccayā vedanā? Yaṃ cetasikaṃ neva sātaṃ nāsātaṃ cetosamphassajaṃ
adukkhamasukhaṃ vedayitaṃ cetosamphassajā adukkhamasukhā vedanā—  ayaṃ vuccati
“phassapaccayā vedanā”.</p>
<p>
<a class="ms" id="p_30Vbh_1248"></a><a class="sc" id="308"></a>Tattha katamo
vedanāpaccayā adhimokkho? Yo cittassa adhimokkho adhimuccanā tadadhimuttatā—
ayaṃ vuccati “vedanāpaccayā adhimokkho”.</p>
<p>
<a class="ms" id="p_30Vbh_1249"></a><a class="sc" id="309"></a>Tattha katamo
adhimokkhapaccayā bhavo? Ṭhapetvā adhimokkhaṃ, vedanākkhandho saññākkhandho
saṅkhārakkhandho viññāṇakkhandho—  ayaṃ vuccati “adhimokkhapaccayā bhavo” …pe…
tena vuccati “evametassa kevalassa dukkhakkhandhassa samudayo hotī”ti.</p>
<h6>2.11.1.1.4 Somanassantīraṇacitta</h6>
<p>
<a class="ms" id="p_30Vbh_1250"></a><a class="msdiv" id="msdiv315"></a>
<a class="sc" id="310"></a>Katame dhammā abyākatā? Yasmiṃ samaye kāmāvacarassa
kusalassa kammassa katattā upacitattā vipākā manoviññāṇadhātu uppannā hoti
somanassasahagatā rūpārammaṇā vā saddārammaṇā vā gandhārammaṇā vā rasārammaṇā
vā phoṭṭhabbārammaṇā vā dhammārammaṇā vā yaṃ yaṃ vā panārabbha, tasmiṃ samaye
saṅkhārapaccayā viññāṇaṃ, viññāṇapaccayā nāmaṃ, nāmapaccayā chaṭṭhāyatanaṃ,
chaṭṭhāyatanapaccayā phasso, phassapaccayā vedanā, vedanāpaccayā adhimokkho,
adhimokkhapaccayā bhavo, bhavapaccayā jāti, jātipaccayā jarāmaraṇaṃ. Evametassa
kevalassa dukkhakkhandhassa samudayo hoti.</p>
<p>
<a class="ms" id="p_30Vbh_1251"></a><a class="msdiv" id="msdiv316"></a>
<a class="sc" id="311"></a>Tattha katamo saṅkhāro? Yā cetanā sañcetanā
sañcetayitattaṃ—  ayaṃ vuccati “saṅkhāro”.</p>
<p>
<a class="ms" id="p_30Vbh_1252"></a><a class="sc" id="312"></a>Tattha katamaṃ
saṅkhārapaccayā viññāṇaṃ? Yaṃ cittaṃ mano mānasaṃ…pe…  tajjāmanoviññāṇadhātu—
idaṃ vuccati “saṅkhārapaccayā viññāṇaṃ” …pe…  ayaṃ vuccati
“chaṭṭhāyatanapaccayā phasso”.</p>
<p>
<a class="ms" id="p_30Vbh_1253"></a><a class="sc" id="313"></a>Tattha katamā
phassapaccayā vedanā? Yaṃ cetasikaṃ sātaṃ cetasikaṃ sukhaṃ cetosamphassajaṃ
sātaṃ sukhaṃ vedayitaṃ cetosamphassajā sātā sukhā vedanā—  ayaṃ vuccati
“phassapaccayā vedanā”.</p>
<p>
<a class="ms" id="p_30Vbh_1254"></a><a class="sc" id="314"></a>Tattha katamo
vedanāpaccayā adhimokkho? Yo cittassa adhimokkho adhimuccanā tadadhimuttatā—
ayaṃ vuccati “vedanāpaccayā adhimokkho”.</p>
<p>
<a class="ms" id="p_30Vbh_1255"></a><a class="sc" id="315"></a>Tattha katamo
adhimokkhapaccayā bhavo? Ṭhapetvā adhimokkhaṃ, vedanākkhandho saññākkhandho
saṅkhārakkhandho viññāṇakkhandho—  ayaṃ vuccati “adhimokkhapaccayā bhavo” …pe…
tena vuccati “evametassa kevalassa dukkhakkhandhassa samudayo hotī”ti.</p>
<h6>2.11.1.1.5 Upekkhāsantīraṇacitta</h6>
<p>
<a class="ms" id="p_30Vbh_1256"></a><a class="msdiv" id="msdiv317"></a>
<a class="sc" id="316"></a>Katame dhammā abyākatā? Yasmiṃ samaye kāmāvacarassa
kusalassa kammassa katattā upacitattā vipākā manoviññāṇadhātu uppannā hoti
upekkhāsahagatā rūpārammaṇā vā saddārammaṇā vā gandhārammaṇā vā rasārammaṇā vā
phoṭṭhabbārammaṇā vā dhammārammaṇā vā yaṃ yaṃ vā panārabbha, tasmiṃ samaye
saṅkhārapaccayā viññāṇaṃ, viññāṇapaccayā nāmaṃ, nāmapaccayā chaṭṭhāyatanaṃ,
chaṭṭhāyatanapaccayā phasso, phassapaccayā vedanā, vedanāpaccayā adhimokkho,
adhimokkhapaccayā bhavo, bhavapaccayā jāti, jātipaccayā jarāmaraṇaṃ. Evametassa
kevalassa dukkhakkhandhassa samudayo hoti.</p>
<p>
<a class="ms" id="p_30Vbh_1257"></a><a class="msdiv" id="msdiv318"></a>
<a class="sc" id="317"></a>Tattha katamo saṅkhāro? Yā cetanā sañcetanā
sañcetayitattaṃ—  ayaṃ vuccati “saṅkhāro”.</p>
<p>
<a class="ms" id="p_30Vbh_1258"></a><a class="sc" id="318"></a>Tattha katamaṃ
saṅkhārapaccayā viññāṇaṃ? Yaṃ cittaṃ mano mānasaṃ…pe…  tajjāmanoviññāṇadhātu—
idaṃ vuccati “saṅkhārapaccayā viññāṇaṃ” …pe…  ayaṃ vuccati
“chaṭṭhāyatanapaccayā phasso”.</p>
<p>
<a class="ms" id="p_30Vbh_1259"></a><a class="sc" id="319"></a>Tattha katamā
phassapaccayā vedanā? Yaṃ cetasikaṃ neva sātaṃ nāsātaṃ cetosamphassajaṃ
adukkhamasukhaṃ vedayitaṃ cetosamphassajā adukkhamasukhā vedanā—  ayaṃ vuccati
“phassapaccayā vedanā”.</p>
<p>
<a class="ms" id="p_30Vbh_1260"></a><a class="sc" id="320"></a>Tattha katamo
vedanāpaccayā adhimokkho? Yo cittassa adhimokkho adhimuccanā tadadhimuttatā—
ayaṃ vuccati “vedanāpaccayā adhimokkho”.</p>
<p>
<a class="ms" id="p_30Vbh_1261"></a><a class="sc" id="321"></a>Tattha katamo
adhimokkhapaccayā bhavo? Ṭhapetvā adhimokkhaṃ, vedanākkhandho saññākkhandho
saṅkhārakkhandho, viññāṇakkhandho—  ayaṃ vuccati “adhimokkhapaccayā bhavo” …pe…
tena vuccati “evametassa kevalassa dukkhakkhandhassa samudayo hotī”ti.</p>
<h5>2.11.1.2 Kāmāvacaravipākacitta</h5>
<p>
<a class="ms" id="p_30Vbh_1262"></a><a class="msdiv" id="msdiv319"></a>
<a class="sc" id="322"></a>Katame dhammā abyākatā? Yasmiṃ samaye kāmāvacarassa
kusalassa kammassa katattā upacitattā vipākā manoviññāṇadhātu uppannā hoti
somanassasahagatā ñāṇasampayuttā…pe…  somanassasahagatā ñāṇasampayuttā
sasaṅkhārena…pe…  somanassasahagatā ñāṇavippayuttā…pe…  somanassasahagatā
ñāṇavippayuttā sasaṅkhārena…pe…  upekkhāsahagatā ñāṇasampayuttā…pe…
upekkhāsahagatā ñāṇasampayuttā sasaṅkhārena…pe…  upekkhāsahagatā
ñāṇavippayuttā…pe…  upekkhāsahagatā ñāṇavippayuttā sasaṅkhārena rūpārammaṇā
vā…pe…  dhammārammaṇā vā yaṃ yaṃ vā panārabbha, tasmiṃ samaye saṅkhārapaccayā
viññāṇaṃ, viññāṇapaccayā nāmaṃ, nāmapaccayā chaṭṭhāyatanaṃ,
chaṭṭhāyatanapaccayā phasso, phassapaccayā vedanā, vedanāpaccayā pasādo,
pasādapaccayā adhimokkho, adhimokkhapaccayā bhavo, bhavapaccayā jāti,
jātipaccayā jarāmaraṇaṃ. Evametassa kevalassa dukkhakkhandhassa samudayo hoti.
</p>
<p>
<a class="ms" id="p_30Vbh_1263"></a><a class="msdiv" id="msdiv320"></a>
<a class="sc" id="323"></a>Tattha katamo saṅkhāro? Yā cetanā sañcetanā
sañcetayitattaṃ—  ayaṃ vuccati “saṅkhāro”.</p>
<p>
<a class="ms" id="p_30Vbh_1264"></a><a class="sc" id="324"></a>Tattha katamaṃ
saṅkhārapaccayā viññāṇaṃ? Yaṃ cittaṃ mano mānasaṃ…pe…  tajjāmanoviññāṇadhātu—
idaṃ vuccati “saṅkhārapaccayā viññāṇaṃ” …pe…  ayaṃ vuccati “phassapaccayā
vedanā”.</p>
<p>
<a class="ms" id="p_30Vbh_1265"></a><a class="sc" id="325"></a>Tattha katamo
vedanāpaccayā pasādo? Yā saddhā saddahanā okappanā abhippasādo—  ayaṃ vuccati
“vedanāpaccayā pasādo”.</p>
<p>
<a class="ms" id="p_30Vbh_1266"></a><a class="sc" id="326"></a>Tattha katamo
pasādapaccayā adhimokkho? Yo cittassa adhimokkho adhimuccanā tadadhimuttatā—
ayaṃ vuccati “pasādapaccayā adhimokkho”.</p>
<p>
<a class="ms" id="p_30Vbh_1267"></a><a class="sc" id="327"></a>Tattha katamo
adhimokkhapaccayā bhavo? Ṭhapetvā adhimokkhaṃ, vedanākkhandho saññākkhandho
saṅkhārakkhandho viññāṇakkhandho—  ayaṃ vuccati “adhimokkhapaccayā bhavo” …pe…
tena vuccati “evametassa kevalassa dukkhakkhandhassa samudayo hotī”ti.</p>
<h5>2.11.1.3 Rūpāvacaravipākacitta</h5>
<p>
<a class="ms" id="p_30Vbh_1268"></a><a class="msdiv" id="msdiv321"></a>
<a class="sc" id="328"></a>Katame dhammā abyākatā? Yasmiṃ samaye rūpūpapattiyā
maggaṃ bhāveti vivicceva kāmehi…pe…  paṭhamaṃ jhānaṃ upasampajja viharati
pathavīkasiṇaṃ, tasmiṃ samaye phasso hoti…pe…  avikkhepo hoti—  ime dhammā
kusalā.</p>
<p>
<a class="ms" id="p_30Vbh_1269"></a><a class="sc" id="329"></a>Tasseva
rūpāvacarassa kusalassa kammassa katattā upacitattā vipākaṃ vivicceva
kāmehi…pe…  paṭhamaṃ jhānaṃ upasampajja viharati pathavīkasiṇaṃ, tasmiṃ samaye
saṅkhārapaccayā viññāṇaṃ, viññāṇapaccayā nāmaṃ, nāmapaccayā chaṭṭhāyatanaṃ,
chaṭṭhāyatanapaccayā phasso, phassapaccayā vedanā, vedanāpaccayā pasādo,
pasādapaccayā adhimokkho, adhimokkhapaccayā bhavo, bhavapaccayā jāti,
jātipaccayā jarāmaraṇaṃ. Evametassa kevalassa dukkhakkhandhassa samudayo hoti.
( )</p>
<h5>2.11.1.4 Arūpāvacaravipākacitta</h5>
<p>
<a class="ms" id="p_30Vbh_1270"></a><a class="msdiv" id="msdiv322"></a>
<a class="sc" id="330"></a>Katame dhammā abyākatā? Yasmiṃ samaye arūpūpapattiyā
maggaṃ bhāveti sabbaso ākiñcaññāyatanaṃ samatikkamma
nevasaññānāsaññāyatanasaññāsahagataṃ sukhassa ca pahānā…pe…  catutthaṃ jhānaṃ
upasampajja viharati, tasmiṃ samaye phasso hoti…pe…  avikkhepo hoti—  ime
dhammā kusalā.</p>
<p>
<a class="ms" id="p_30Vbh_1271"></a><a class="sc" id="331"></a>Tasseva
arūpāvacarassa kusalassa kammassa katattā upacitattā vipākaṃ sabbaso
ākiñcaññāyatanaṃ samatikkamma nevasaññānāsaññāyatanasaññāsahagataṃ sukhassa ca
pahānā…pe…  catutthaṃ jhānaṃ upasampajja viharati, tasmiṃ samaye
saṅkhārapaccayā viññāṇaṃ, viññāṇapaccayā nāmaṃ, nāmapaccayā chaṭṭhāyatanaṃ,
chaṭṭhāyatanapaccayā phasso, phassapaccayā vedanā, vedanāpaccayā pasādo,
pasādapaccayā adhimokkho, adhimokkhapaccayā bhavo, bhavapaccayā jāti,
jātipaccayā jarāmaraṇaṃ. Evametassa kevalassa dukkhakkhandhassa samudayo hoti.
</p>
<h5>2.11.1.5 Lokuttaravipākacitta</h5>
<p>
<a class="ms" id="p_30Vbh_1272"></a><a class="msdiv" id="msdiv323"></a>
<a class="sc" id="332"></a>Katame dhammā abyākatā? Yasmiṃ samaye lokuttaraṃ
jhānaṃ bhāveti niyyānikaṃ apacayagāmiṃ diṭṭhigatānaṃ pahānāya paṭhamāya bhūmiyā
pattiyā vivicceva kāmehi…pe…  paṭhamaṃ jhānaṃ upasampajja viharati
dukkhapaṭipadaṃ dandhābhiññaṃ, tasmiṃ samaye phasso hoti…pe…  avikkhepo hoti—
ime dhammā kusalā.</p>
<p>
<a class="ms" id="p_30Vbh_1273"></a><a class="sc" id="333"></a>Tasseva
lokuttarassa kusalassa jhānassa katattā bhāvitattā vipākaṃ vivicceva kāmehi…pe…
paṭhamaṃ jhānaṃ upasampajja viharati dukkhapaṭipadaṃ dandhābhiññaṃ, tasmiṃ
samaye saṅkhārapaccayā viññāṇaṃ, viññāṇapaccayā nāmaṃ, nāmapaccayā
chaṭṭhāyatanaṃ, chaṭṭhāyatanapaccayā phasso, phassapaccayā vedanā,
vedanāpaccayā pasādo, pasādapaccayā adhimokkho, adhimokkhapaccayā bhavo,
bhavapaccayā jāti, jātipaccayā jarāmaraṇaṃ. Evametesaṃ dhammānaṃ samudayo hoti.
( )</p>
<h4>2.11.2 2.11.2 Akusalavipākacitta</h4>
<h5>2.11.2.1 Cakkhu-kāyaviññāṇacitta</h5>
<p>
<a class="ms" id="p_30Vbh_1274"></a><a class="msdiv" id="msdiv324"></a>
<a class="sc" id="334"></a>Katame dhammā abyākatā? Yasmiṃ samaye akusalassa
kammassa katattā upacitattā vipākaṃ cakkhuviññāṇaṃ uppannaṃ hoti
upekkhāsahagataṃ rūpārammaṇaṃ…pe…  sotaviññāṇaṃ uppannaṃ hoti upekkhāsahagataṃ
saddārammaṇaṃ…pe…  ghānaviññāṇaṃ uppannaṃ hoti upekkhāsahagataṃ
gandhārammaṇaṃ…pe…  jivhāviññāṇaṃ uppannaṃ hoti upekkhāsahagataṃ
rasārammaṇaṃ…pe…  kāyaviññāṇaṃ uppannaṃ hoti dukkhasahagataṃ
phoṭṭhabbārammaṇaṃ, tasmiṃ samaye saṅkhārapaccayā viññāṇaṃ, viññāṇapaccayā
nāmaṃ, nāmapaccayā chaṭṭhāyatanaṃ, chaṭṭhāyatanapaccayā phasso, phassapaccayā
vedanā, vedanāpaccayā bhavo, bhavapaccayā jāti, jātipaccayā jarāmaraṇaṃ.
Evametassa kevalassa dukkhakkhandhassa samudayo hoti.</p>
<p>
<a class="ms" id="p_30Vbh_1275"></a><a class="msdiv" id="msdiv325"></a>
<a class="sc" id="335"></a>Tattha katamo saṅkhāro? Yā cetanā sañcetanā
sañcetayitattaṃ—  ayaṃ vuccati “saṅkhāro”.</p>
<p>
<a class="ms" id="p_30Vbh_1276"></a><a class="sc" id="336"></a>Tattha katamaṃ
saṅkhārapaccayā viññāṇaṃ? Yaṃ cittaṃ mano mānasaṃ…pe…  tajjākāyaviññāṇadhātu—
idaṃ vuccati “saṅkhārapaccayā viññāṇaṃ” …pe…  ayaṃ vuccati
“chaṭṭhāyatanapaccayā phasso”.</p>
<p>
<a class="ms" id="p_30Vbh_1277"></a><a class="sc" id="337"></a>Tattha katamā
phassapaccayā vedanā? Yaṃ kāyikaṃ asātaṃ kāyikaṃ dukkhaṃ kāyasamphassajaṃ
asātaṃ dukkhaṃ vedayitaṃ kāyasamphassajā asātā dukkhā vedanā—  ayaṃ vuccati
“phassapaccayā vedanā”.</p>
<p>
<a class="ms" id="p_30Vbh_1278"></a><a class="sc" id="338"></a>Tattha katamo
vedanāpaccayā bhavo? Ṭhapetvā vedanaṃ, saññākkhandho saṅkhārakkhandho
viññāṇakkhandho—  ayaṃ vuccati “vedanāpaccayā bhavo” …pe…  tena vuccati
“evametassa kevalassa dukkhakkhandhassa samudayo hotī”ti.</p>
<h5>2.11.2.2 Sampaṭicchanacitta</h5>
<p>
<a class="ms" id="p_30Vbh_1279"></a><a class="msdiv" id="msdiv326"></a>
<a class="sc" id="339"></a>Katame dhammā abyākatā? Yasmiṃ samaye akusalassa
kammassa katattā upacitattā vipākā manodhātu uppannā hoti upekkhāsahagatā
rūpārammaṇā vā saddārammaṇā vā gandhārammaṇā vā rasārammaṇā vā
phoṭṭhabbārammaṇā vā yaṃ yaṃ vā panārabbha, tasmiṃ samaye saṅkhārapaccayā
viññāṇaṃ, viññāṇapaccayā nāmaṃ, nāmapaccayā chaṭṭhāyatanaṃ,
chaṭṭhāyatanapaccayā phasso, phassapaccayā vedanā, vedanāpaccayā adhimokkho,
adhimokkhapaccayā bhavo, bhavapaccayā jāti, jātipaccayā jarāmaraṇaṃ. Evametassa
kevalassa dukkhakkhandhassa samudayo hoti.</p>
<p>
<a class="ms" id="p_30Vbh_1280"></a><a class="msdiv" id="msdiv327"></a>
<a class="sc" id="340"></a>Tattha katamo saṅkhāro? Yā cetanā sañcetanā
sañcetayitattaṃ—  ayaṃ vuccati “saṅkhāro”.</p>
<p>
<a class="ms" id="p_30Vbh_1281"></a><a class="sc" id="341"></a>Tattha katamaṃ
saṅkhārapaccayā viññāṇaṃ? Yaṃ cittaṃ mano mānasaṃ…pe…  tajjāmanodhātu—  idaṃ
vuccati “saṅkhārapaccayā viññāṇaṃ” …pe…  ayaṃ vuccati “chaṭṭhāyatanapaccayā
phasso”.</p>
<p>
<a class="ms" id="p_30Vbh_1282"></a><a class="sc" id="342"></a>Tattha katamā
phassapaccayā vedanā? Yaṃ cetasikaṃ neva sātaṃ nāsātaṃ cetosamphassajaṃ
adukkhamasukhaṃ vedayitaṃ cetosamphassajā adukkhamasukhā vedanā—  ayaṃ vuccati
“phassapaccayā vedanā”.</p>
<p>
<a class="ms" id="p_30Vbh_1283"></a><a class="sc" id="343"></a>Tattha katamo
vedanāpaccayā adhimokkho? Yo cittassa adhimokkho adhimuccanā tadadhimuttatā—
ayaṃ vuccati “vedanāpaccayā adhimokkho”.</p>
<p>
<a class="ms" id="p_30Vbh_1284"></a><a class="sc" id="344"></a>Tattha katamo
adhimokkhapaccayā bhavo? Ṭhapetvā adhimokkhaṃ, vedanākkhandho saññākkhandho
saṅkhārakkhandho viññāṇakkhandho—  ayaṃ vuccati “adhimokkhapaccayā bhavo” …pe…
tena vuccati “evametassa kevalassa dukkhakkhandhassa samudayo hotī”ti.</p>
<h5>2.11.2.3 Upekkhāsantīraṇacitta</h5>
<p>
<a class="ms" id="p_30Vbh_1285"></a><a class="msdiv" id="msdiv328"></a>
<a class="sc" id="345"></a>Katame dhammā abyākatā? Yasmiṃ samaye akusalassa
kammassa katattā upacitattā vipākā manoviññāṇadhātu uppannā hoti
upekkhāsahagatā rūpārammaṇā vā…pe…  dhammārammaṇā vā yaṃ yaṃ vā panārabbha,
tasmiṃ samaye saṅkhārapaccayā viññāṇaṃ, viññāṇapaccayā nāmaṃ, nāmapaccayā
chaṭṭhāyatanaṃ, chaṭṭhāyatanapaccayā phasso, phassapaccayā vedanā,
vedanāpaccayā adhimokkho, adhimokkhapaccayā bhavo, bhavapaccayā jāti,
jātipaccayā jarāmaraṇaṃ. Evametassa kevalassa dukkhakkhandhassa samudayo hoti.
</p>
<p>
<a class="ms" id="p_30Vbh_1286"></a><a class="msdiv" id="msdiv329"></a>
<a class="sc" id="346"></a>Tattha katamo saṅkhāro? Yā cetanā sañcetanā
sañcetayitattaṃ—  ayaṃ vuccati “saṅkhāro”.</p>
<p>
<a class="ms" id="p_30Vbh_1287"></a><a class="sc" id="347"></a>Tattha katamaṃ
saṅkhārapaccayā viññāṇaṃ? Yaṃ cittaṃ mano mānasaṃ…pe…  tajjāmanoviññāṇadhātu—
idaṃ vuccati “saṅkhārapaccayā viññāṇaṃ” …pe…  tena vuccati “evametassa
kevalassa dukkhakkhandhassa samudayo hotī”ti.</p>
<h4>2.11.3 2.11.3 Kiriyācitta</h4>
<h5>2.11.3.1 Ahetukakiriyācitta</h5>
<p>
<a class="ms" id="p_30Vbh_1288"></a><a class="msdiv" id="msdiv330"></a>
<a class="sc" id="348"></a>Katame dhammā abyākatā? Yasmiṃ samaye manodhātu
uppannā hoti kiriyā neva kusalā nākusalā na ca kammavipākā upekkhāsahagatā
rūpārammaṇā vā…pe…  phoṭṭhabbārammaṇā vā…pe…  manoviññāṇadhātu uppannā hoti
kiriyā neva kusalā nākusalā na ca kammavipākā somanassasahagatā rūpārammaṇā
vā…pe…  dhammārammaṇā vā…pe…  manoviññāṇadhātu uppannā hoti kiriyā neva kusalā
nākusalā na ca kammavipākā upekkhāsahagatā rūpārammaṇā vā…pe…  dhammārammaṇā vā
yaṃ yaṃ vā panārabbha, tasmiṃ samaye saṅkhārapaccayā viññāṇaṃ, viññāṇapaccayā
nāmaṃ, nāmapaccayā chaṭṭhāyatanaṃ, chaṭṭhāyatanapaccayā phasso, phassapaccayā
vedanā, vedanāpaccayā adhimokkho, adhimokkhapaccayā bhavo, bhavapaccayā jāti,
jātipaccayā jarāmaraṇaṃ. Evametassa kevalassa dukkhakkhandhassa samudayo hoti.
</p>
<h5>2.11.3.2 Kāmāvacarakiriyācitta</h5>
<p>
<a class="ms" id="p_30Vbh_1289"></a><a class="msdiv" id="msdiv331"></a>
<a class="sc" id="349"></a>Katame dhammā abyākatā? Yasmiṃ samaye
manoviññāṇadhātu uppannā hoti kiriyā neva kusalā nākusalā na ca kammavipākā
somanassasahagatā ñāṇasampayuttā…pe…  somanassasahagatā ñāṇasampayuttā
sasaṅkhārena…pe…  somanassasahagatā ñāṇavippayuttā…pe…  somanassasahagatā
ñāṇavippayuttā sasaṅkhārena…pe…  upekkhāsahagatā ñāṇasampayuttā…pe…
upekkhāsahagatā ñāṇasampayuttā sasaṅkhārena…pe…  upekkhāsahagatā
ñāṇavippayuttā…pe…  upekkhāsahagatā ñāṇavippayuttā sasaṅkhārena rūpārammaṇā
vā…pe…  dhammārammaṇā vā yaṃ yaṃ vā panārabbha, tasmiṃ samaye saṅkhārapaccayā
viññāṇaṃ, viññāṇapaccayā nāmaṃ, nāmapaccayā chaṭṭhāyatanaṃ,
chaṭṭhāyatanapaccayā phasso, phassapaccayā vedanā, vedanāpaccayā pasādo,
pasādapaccayā adhimokkho, adhimokkhapaccayā bhavo, bhavapaccayā jāti,
jātipaccayā jarāmaraṇaṃ. Evametassa kevalassa dukkhakkhandhassa samudayo hoti.
</p>
<h5>2.11.3.3 Rūpāvacarakiriyācitta</h5>
<p>
<a class="ms" id="p_30Vbh_1290"></a><a class="msdiv" id="msdiv332"></a>
<a class="sc" id="350"></a>Katame dhammā abyākatā? Yasmiṃ samaye rūpāvacaraṃ
jhānaṃ bhāveti kiriyaṃ neva kusalaṃ nākusalaṃ na ca kammavipākaṃ
diṭṭhadhammasukhavihāraṃ vivicceva kāmehi…pe…  paṭhamaṃ jhānaṃ upasampajja
viharati pathavīkasiṇaṃ, tasmiṃ samaye saṅkhārapaccayā viññāṇaṃ, viññāṇapaccayā
nāmaṃ, nāmapaccayā chaṭṭhāyatanaṃ, chaṭṭhāyatanapaccayā phasso, phassapaccayā
vedanā, vedanāpaccayā pasādo, pasādapaccayā adhimokkho, adhimokkhapaccayā
bhavo, bhavapaccayā jāti, jātipaccayā jarāmaraṇaṃ. Evametassa kevalassa
dukkhakkhandhassa samudayo hoti.</p>
<h5>2.11.3.4 Arūpāvacarakiriyācitta</h5>
<p>
<a class="ms" id="p_30Vbh_1291"></a><a class="msdiv" id="msdiv333"></a>
<a class="sc" id="351"></a>Katame dhammā abyākatā? Yasmiṃ samaye arūpāvacaraṃ
jhānaṃ bhāveti kiriyaṃ neva kusalaṃ nākusalaṃ na ca kammavipākaṃ
diṭṭhadhammasukhavihāraṃ sabbaso ākiñcaññāyatanaṃ samatikkamma
nevasaññānāsaññāyatanasaññāsahagataṃ sukhassa ca pahānā…pe…  catutthaṃ jhānaṃ
upasampajja viharati, tasmiṃ samaye saṅkhārapaccayā viññāṇaṃ, viññāṇapaccayā
nāmaṃ, nāmapaccayā chaṭṭhāyatanaṃ, chaṭṭhāyatanapaccayā phasso, phassapaccayā
vedanā, vedanāpaccayā pasādo, pasādapaccayā adhimokkho, adhimokkhapaccayā
bhavo, bhavapaccayā jāti, jātipaccayā jarāmaraṇaṃ. Evametassa kevalassa
dukkhakkhandhassa samudayo hoti. ( )</p>
<p class="endsutta">
<a class="ms" id="p_30Vbh_1292"></a>
<a class="sc" id="352"></a>
Abyākataniddeso.</p>
<h4>2.12.1 2.12.1 Avijjāmūlakakusalaniddesa</h4>
<h5>2.12.1.1 Mahākusalacitta</h5>
<p>
<a class="ms" id="p_30Vbh_1293"></a><a class="msdiv" id="msdiv334"></a>
<a class="sc" id="353"></a>Katame dhammā kusalā? Yasmiṃ samaye kāmāvacaraṃ
kusalaṃ cittaṃ uppannaṃ hoti somanassasahagataṃ ñāṇasampayuttaṃ rūpārammaṇaṃ
vā…pe…  dhammārammaṇaṃ vā yaṃ yaṃ vā panārabbha, tasmiṃ samaye avijjāpaccayā
saṅkhāro, saṅkhārapaccayā viññāṇaṃ, viññāṇapaccayā nāmaṃ, nāmapaccayā
chaṭṭhāyatanaṃ, chaṭṭhāyatanapaccayā phasso, phassapaccayā vedanā,
vedanāpaccayā pasādo, pasādapaccayā adhimokkho, adhimokkhapaccayā bhavo,
bhavapaccayā jāti, jātipaccayā jarāmaraṇaṃ. Evametassa kevalassa
dukkhakkhandhassa samudayo hoti.</p>
<p>
<a class="ms" id="p_30Vbh_1294"></a><a class="msdiv" id="msdiv335"></a>
<a class="sc" id="354"></a>Tattha katamo avijjāpaccayā saṅkhāro? Yā cetanā
sañcetanā sañcetayitattaṃ—  ayaṃ vuccati “avijjāpaccayā saṅkhāro” …pe…  ayaṃ
vuccati “chaṭṭhāyatanapaccayā phasso”.</p>
<p>
<a class="ms" id="p_30Vbh_1295"></a><a class="sc" id="355"></a>Tattha katamā
phassapaccayā vedanā? Yaṃ cetasikaṃ sātaṃ cetasikaṃ sukhaṃ cetosamphassajaṃ
sātaṃ sukhaṃ vedayitaṃ cetosamphassajā sātā sukhā vedanā—  ayaṃ vuccati
“phassapaccayā vedanā”.</p>
<p>
<a class="ms" id="p_30Vbh_1296"></a><a class="sc" id="356"></a>Tattha katamo
vedanāpaccayā pasādo? Yā saddhā saddahanā okappanā abhippasādo—  ayaṃ vuccati
“vedanāpaccayā pasādo”.</p>
<p>
<a class="ms" id="p_30Vbh_1297"></a><a class="sc" id="357"></a>Tattha katamo
pasādapaccayā adhimokkho? Yo cittassa adhimokkho adhimuccanā tadadhimuttatā—
ayaṃ vuccati “pasādapaccayā adhimokkho”.</p>
<p>
<a class="ms" id="p_30Vbh_1298"></a><a class="sc" id="358"></a>Tattha katamo
adhimokkhapaccayā bhavo? Ṭhapetvā adhimokkhaṃ, vedanākkhandho saññākkhandho
saṅkhārakkhandho viññāṇakkhandho—  ayaṃ vuccati “adhimokkhapaccayā bhavo” …pe…
tena vuccati “evametassa kevalassa dukkhakkhandhassa samudayo hotī”ti.</p>
<p>
<a class="ms" id="p_30Vbh_1299"></a><a class="msdiv" id="msdiv336"></a>
<a class="sc" id="359"></a>Tasmiṃ samaye avijjāpaccayā saṅkhāro,
saṅkhārapaccayā viññāṇaṃ, viññāṇapaccayā nāmaṃ, nāmapaccayā phasso,
phassapaccayā vedanā, vedanāpaccayā pasādo, pasādapaccayā adhimokkho,
adhimokkhapaccayā bhavo, bhavapaccayā jāti, jātipaccayā jarāmaraṇaṃ. Evametassa
kevalassa dukkhakkhandhassa samudayo hoti.</p>
<p>
<a class="ms" id="p_30Vbh_1300"></a><a class="msdiv" id="msdiv337"></a>
<a class="sc" id="360"></a>Tasmiṃ samaye avijjāpaccayā saṅkhāro,
saṅkhārapaccayā viññāṇaṃ, viññāṇapaccayā nāmarūpaṃ, nāmarūpapaccayā
chaṭṭhāyatanaṃ, chaṭṭhāyatanapaccayā phasso, phassapaccayā vedanā,
vedanāpaccayā pasādo, pasādapaccayā adhimokkho, adhimokkhapaccayā bhavo,
bhavapaccayā jāti, jātipaccayā jarāmaraṇaṃ. Evametassa kevalassa
dukkhakkhandhassa samudayo hoti.</p>
<p>
<a class="ms" id="p_30Vbh_1301"></a><a class="msdiv" id="msdiv338"></a>
<a class="sc" id="361"></a>Tasmiṃ samaye avijjāpaccayā saṅkhāro,
saṅkhārapaccayā viññāṇaṃ, viññāṇapaccayā nāmarūpaṃ, nāmarūpapaccayā
chaṭṭhāyatanaṃ, chaṭṭhāyatanapaccayā phasso, phassapaccayā vedanā,
vedanāpaccayā pasādo, pasādapaccayā adhimokkho, adhimokkhapaccayā bhavo,
bhavapaccayā jāti, jātipaccayā jarāmaraṇaṃ. Evametassa kevalassa
dukkhakkhandhassa samudayo hoti.</p>
<h5>2.12.1.2 Mahākusalacitta</h5>
<p>
<a class="ms" id="p_30Vbh_1302"></a><a class="msdiv" id="msdiv339"></a>
<a class="sc" id="362"></a>Katame dhammā kusalā? Yasmiṃ samaye kāmāvacaraṃ
kusalaṃ cittaṃ uppannaṃ hoti somanassasahagataṃ ñāṇasampayuttaṃ
sasaṅkhārena…pe…  somanassasahagataṃ ñāṇavippayuttaṃ…pe…  somanassasahagataṃ
ñāṇavippayuttaṃ sasaṅkhārena…pe…  upekkhāsahagataṃ ñāṇasampayuttaṃ…pe…
upekkhāsahagataṃ ñāṇasampayuttaṃ sasaṅkhārena…pe…  upekkhāsahagataṃ
ñāṇavippayuttaṃ…pe…  upekkhāsahagataṃ ñāṇavippayuttaṃ sasaṅkhārena rūpārammaṇaṃ
vā…pe…  dhammārammaṇaṃ vā yaṃ yaṃ vā panārabbha, tasmiṃ samaye avijjāpaccayā
saṅkhāro, saṅkhārapaccayā viññāṇaṃ, viññāṇapaccayā nāmaṃ, nāmapaccayā
chaṭṭhāyatanaṃ, chaṭṭhāyatanapaccayā phasso, phassapaccayā vedanā,
vedanāpaccayā pasādo, pasādapaccayā adhimokkho, adhimokkhapaccayā bhavo,
bhavapaccayā jāti, jātipaccayā jarāmaraṇaṃ. Evametassa kevalassa
dukkhakkhandhassa samudayo hoti.</p>
<h4>2.12.2 Rūpāvacarakusalacitta</h4>
<p>
<a class="ms" id="p_30Vbh_1303"></a><a class="msdiv" id="msdiv340"></a>
<a class="sc" id="363"></a>Katame dhammā kusalā? Yasmiṃ samaye rūpūpapattiyā
maggaṃ bhāveti vivicceva kāmehi…pe…  paṭhamaṃ jhānaṃ upasampajja viharati
pathavīkasiṇaṃ, tasmiṃ samaye avijjāpaccayā saṅkhāro, saṅkhārapaccayā viññāṇaṃ,
viññāṇapaccayā nāmaṃ, nāmapaccayā chaṭṭhāyatanaṃ, chaṭṭhāyatanapaccayā phasso,
phassapaccayā vedanā, vedanāpaccayā pasādo, pasādapaccayā adhimokkho,
adhimokkhapaccayā bhavo, bhavapaccayā jāti, jātipaccayā jarāmaraṇaṃ. Evametassa
kevalassa dukkhakkhandhassa samudayo hoti. ( )</p>
<h4>2.12.3 Arūpāvacarakusalacitta</h4>
<p>
<a class="ms" id="p_30Vbh_1304"></a><a class="msdiv" id="msdiv341"></a>
<a class="sc" id="364"></a>Katame dhammā kusalā? Yasmiṃ samaye arūpūpapattiyā
maggaṃ bhāveti sabbaso ākiñcaññāyatanaṃ samatikkamma
nevasaññānāsaññāyatanasaññāsahagataṃ sukhassa ca pahānā…pe…  catutthaṃ jhānaṃ
upasampajja viharati, tasmiṃ samaye avijjāpaccayā saṅkhāro, saṅkhārapaccayā
viññāṇaṃ, viññāṇapaccayā nāmaṃ, nāmapaccayā chaṭṭhāyatanaṃ,
chaṭṭhāyatanapaccayā phasso, phassapaccayā vedanā, vedanāpaccayā pasādo,
pasādapaccayā adhimokkho, adhimokkhapaccayā bhavo, bhavapaccayā jāti,
jātipaccayā jarāmaraṇaṃ. Evametassa kevalassa dukkhakkhandhassa samudayo hoti.
</p>
<h4>2.12.4 Lokuttarakusalacitta</h4>
<p>
<a class="ms" id="p_30Vbh_1305"></a><a class="msdiv" id="msdiv342"></a>
<a class="sc" id="365"></a>Katame dhammā kusalā? Yasmiṃ samaye lokuttaraṃ
jhānaṃ bhāveti niyyānikaṃ apacayagāmiṃ diṭṭhigatānaṃ pahānāya paṭhamāya bhūmiyā
pattiyā vivicceva kāmehi…pe…  paṭhamaṃ jhānaṃ upasampajja viharati
dukkhapaṭipadaṃ dandhābhiññaṃ, tasmiṃ samaye avijjāpaccayā saṅkhāro,
saṅkhārapaccayā viññāṇaṃ, viññāṇapaccayā nāmaṃ, nāmapaccayā chaṭṭhāyatanaṃ,
chaṭṭhāyatanapaccayā phasso, phassapaccayā vedanā, vedanāpaccayā pasādo,
pasādapaccayā adhimokkho, adhimokkhapaccayā bhavo, bhavapaccayā jāti,
jātipaccayā jarāmaraṇaṃ. Evametesaṃ dhammānaṃ samudayo hoti.</p>
<p class="endsutta">
<a class="ms" id="p_30Vbh_1306"></a>
<a class="sc" id="366"></a>
Avijjāmūlakakusalaniddeso.</p>
<h4>2.13.1 2.13.1 Kusalamūlakavipākaniddesa</h4>
<h5>2.13.1.1 Cakkhuviññāṇacitta</h5>
<p>
<a class="ms" id="p_30Vbh_1307"></a><a class="msdiv" id="msdiv343"></a>
<a class="sc" id="367"></a>Katame dhammā abyākatā? Yasmiṃ samaye kāmāvacarassa
kusalassa kammassa katattā upacitattā vipākaṃ cakkhuviññāṇaṃ uppannaṃ hoti
upekkhāsahagataṃ rūpārammaṇaṃ, tasmiṃ samaye kusalamūlapaccayā saṅkhāro,
saṅkhārapaccayā viññāṇaṃ, viññāṇapaccayā nāmaṃ, nāmapaccayā chaṭṭhāyatanaṃ,
chaṭṭhāyatanapaccayā phasso, phassapaccayā vedanā, vedanāpaccayā bhavo,
bhavapaccayā jāti, jātipaccayā jarāmaraṇaṃ. Evametassa kevalassa
dukkhakkhandhassa samudayo hoti.</p>
<p>
<a class="ms" id="p_30Vbh_1308"></a><a class="msdiv" id="msdiv344"></a>
<a class="sc" id="368"></a>Tattha katamo kusalamūlapaccayā saṅkhāro? Yā cetanā
sañcetanā sañcetayitattaṃ—  ayaṃ vuccati “kusalamūlapaccayā saṅkhāro” …pe…
tena vuccati “evametassa kevalassa dukkhakkhandhassa samudayo hotī”ti.</p>
<h5>2.13.1.2 Sotaviññāṇa-upekkhāsantīraṇacitta</h5>
<p>
<a class="ms" id="p_30Vbh_1309"></a><a class="msdiv" id="msdiv345"></a>
<a class="sc" id="369"></a>Katame dhammā abyākatā? Yasmiṃ samaye kāmāvacarassa
kusalassa kammassa katattā upacitattā vipākaṃ sotaviññāṇaṃ uppannaṃ hoti
upekkhāsahagataṃ saddārammaṇaṃ…pe…  ghānaviññāṇaṃ uppannaṃ hoti
upekkhāsahagataṃ gandhārammaṇaṃ…pe…  jivhāviññāṇaṃ uppannaṃ hoti
upekkhāsahagataṃ rasārammaṇaṃ…pe…  kāyaviññāṇaṃ uppannaṃ hoti sukhasahagataṃ
phoṭṭhabbārammaṇaṃ…pe…  manodhātu uppannā hoti upekkhāsahagatā rūpārammaṇā
vā…pe…  phoṭṭhabbārammaṇā vā…pe…  manoviññāṇadhātu uppannā hoti
somanassasahagatā rūpārammaṇā vā…pe…  dhammārammaṇā vā…pe…  manoviññāṇadhātu
uppannā hoti upekkhāsahagatā rūpārammaṇā vā…pe…  dhammārammaṇā vā yaṃ yaṃ vā
panārabbha, tasmiṃ samaye kusalamūlapaccayā saṅkhāro, saṅkhārapaccayā viññāṇaṃ,
viññāṇapaccayā nāmaṃ, nāmapaccayā chaṭṭhāyatanaṃ, chaṭṭhāyatanapaccayā phasso,
phassapaccayā vedanā, vedanāpaccayā adhimokkho, adhimokkhapaccayā bhavo,
bhavapaccayā jāti, jātipaccayā jarāmaraṇaṃ. Evametassa kevalassa
dukkhakkhandhassa samudayo hoti. ( )</p>
<h4>2.13.2 Kāmāvacaravipākacitta</h4>
<p>
<a class="ms" id="p_30Vbh_1310"></a><a class="msdiv" id="msdiv346"></a>
<a class="sc" id="370"></a>Katame dhammā abyākatā? Yasmiṃ samaye kāmāvacarassa
kusalassa kammassa katattā upacitattā vipākā manoviññāṇadhātu uppannā hoti
somanassasahagatā ñāṇasampayuttā…pe…  somanassasahagatā ñāṇasampayuttā
sasaṅkhārena…pe…  somanassasahagatā ñāṇavippayuttā…pe…  somanassasahagatā
ñāṇavippayuttā sasaṅkhārena…pe…  upekkhāsahagatā ñāṇasampayuttā…pe…
upekkhāsahagatā ñāṇasampayuttā sasaṅkhārena…pe…  upekkhāsahagatā
ñāṇavippayuttā…pe…  upekkhāsahagatā ñāṇavippayuttā sasaṅkhārena rūpārammaṇā
vā…pe…  dhammārammaṇā vā yaṃ yaṃ vā panārabbha, tasmiṃ samaye kusalamūlapaccayā
saṅkhāro, saṅkhārapaccayā viññāṇaṃ, viññāṇapaccayā nāmaṃ, nāmapaccayā
chaṭṭhāyatanaṃ, chaṭṭhāyatanapaccayā phasso, phassapaccayā vedanā,
vedanāpaccayā pasādo, pasādapaccayā adhimokkho, adhimokkhapaccayā bhavo,
bhavapaccayā jāti, jātipaccayā jarāmaraṇaṃ. Evametassa kevalassa
dukkhakkhandhassa samudayo hoti.</p>
<h4>2.13.3 Rūpāvacaravipākacitta</h4>
<p>
<a class="ms" id="p_30Vbh_1311"></a><a class="msdiv" id="msdiv347"></a>
<a class="sc" id="371"></a>Katame dhammā abyākatā? Yasmiṃ samaye rūpūpapattiyā
maggaṃ bhāveti vivicceva kāmehi…pe…  paṭhamaṃ jhānaṃ upasampajja viharati
pathavīkasiṇaṃ, tasmiṃ samaye phasso hoti…pe…  avikkhepo hoti—  ime dhammā
kusalā.</p>
<p>
<a class="ms" id="p_30Vbh_1312"></a><a class="sc" id="372"></a>Tasseva
rūpāvacarassa kusalassa kammassa katattā upacitattā vipākaṃ vivicceva
kāmehi…pe…  paṭhamaṃ jhānaṃ upasampajja viharati pathavīkasiṇaṃ, tasmiṃ samaye
kusalamūlapaccayā saṅkhāro, saṅkhārapaccayā viññāṇaṃ, viññāṇapaccayā nāmaṃ,
nāmapaccayā chaṭṭhāyatanaṃ, chaṭṭhāyatanapaccayā phasso, phassapaccayā vedanā,
vedanāpaccayā pasādo, pasādapaccayā adhimokkho, adhimokkhapaccayā bhavo,
bhavapaccayā jāti, jātipaccayā jarāmaraṇaṃ. Evametassa kevalassa
dukkhakkhandhassa samudayo hoti.</p>
<h4>2.13.4 Arūpāvacaravipākacitta</h4>
<p>
<a class="ms" id="p_30Vbh_1313"></a><a class="msdiv" id="msdiv348"></a>
<a class="sc" id="373"></a>Katame dhammā abyākatā? Yasmiṃ samaye arūpūpapattiyā
maggaṃ bhāveti sabbaso ākiñcaññāyatanaṃ samatikkamma
nevasaññānāsaññāyatanasaññāsahagataṃ sukhassa ca pahānā…pe…  catutthaṃ jhānaṃ
upasampajja viharati, tasmiṃ samaye phasso hoti…pe…  avikkhepo hoti—  ime
dhammā kusalā.</p>
<p>
<a class="ms" id="p_30Vbh_1314"></a><a class="sc" id="374"></a>Tasseva
arūpāvacarassa kusalassa kammassa katattā upacitattā vipākaṃ sabbaso
ākiñcaññāyatanaṃ samatikkamma nevasaññānāsaññāyatanasaññāsahagataṃ sukhassa ca
pahānā…pe…  catutthaṃ jhānaṃ upasampajja viharati, tasmiṃ samaye
kusalamūlapaccayā saṅkhāro, saṅkhārapaccayā viññāṇaṃ, viññāṇapaccayā nāmaṃ,
nāmapaccayā chaṭṭhāyatanaṃ, chaṭṭhāyatanapaccayā phasso, phassapaccayā vedanā,
vedanāpaccayā pasādo, pasādapaccayā adhimokkho, adhimokkhapaccayā bhavo,
bhavapaccayā jāti, jātipaccayā jarāmaraṇaṃ. Evametassa kevalassa
dukkhakkhandhassa samudayo hoti.</p>
<h4>2.13.5 Lokuttaravipākacitta</h4>
<p>
<a class="ms" id="p_30Vbh_1315"></a><a class="msdiv" id="msdiv349"></a>
<a class="sc" id="375"></a>Katame dhammā abyākatā? Yasmiṃ samaye lokuttaraṃ
jhānaṃ bhāveti niyyānikaṃ apacayagāmiṃ diṭṭhigatānaṃ pahānāya paṭhamāya bhūmiyā
pattiyā vivicceva kāmehi…pe…  paṭhamaṃ jhānaṃ upasampajja viharati
dukkhapaṭipadaṃ dandhābhiññaṃ, tasmiṃ samaye phasso hoti…pe…  avikkhepo hoti—
ime dhammā kusalā.</p>
<p>
<a class="ms" id="p_30Vbh_1316"></a><a class="sc" id="376"></a>Tasseva
lokuttarassa kusalassa jhānassa katattā bhāvitattā vipākaṃ vivicceva kāmehi…pe…
paṭhamaṃ jhānaṃ upasampajja viharati dukkhapaṭipadaṃ dandhābhiññaṃ suññataṃ,
tasmiṃ samaye kusalamūlapaccayā saṅkhāro, saṅkhārapaccayā viññāṇaṃ,
viññāṇapaccayā nāmaṃ, nāmapaccayā chaṭṭhāyatanaṃ, chaṭṭhāyatanapaccayā phasso,
phassapaccayā vedanā, vedanāpaccayā pasādo, pasādapaccayā adhimokkho,
adhimokkhapaccayā bhavo, bhavapaccayā jāti, jātipaccayā jarāmaraṇaṃ. Evametesaṃ
dhammānaṃ samudayo hoti. ( )</p>
<p class="endsutta">
<a class="ms" id="p_30Vbh_1317"></a>
<a class="sc" id="377"></a>
Kusalamūlakavipākaniddeso.</p>
<h3>2.14 2.14 Akusalamūlakavipākaniddesa</h3>
<h4>2.14.1 Cakkhuviññāṇacitta</h4>
<p>
<a class="ms" id="p_30Vbh_1318"></a><a class="msdiv" id="msdiv350"></a>
<a class="sc" id="378"></a>Katame dhammā abyākatā? Yasmiṃ samaye akusalassa
kammassa katattā upacitattā vipākaṃ cakkhuviññāṇaṃ uppannaṃ hoti
upekkhāsahagataṃ rūpārammaṇaṃ, tasmiṃ samaye akusalamūlapaccayā saṅkhāro,
saṅkhārapaccayā viññāṇaṃ, viññāṇapaccayā nāmaṃ, nāmapaccayā chaṭṭhāyatanaṃ,
chaṭṭhāyatanapaccayā phasso, phassapaccayā vedanā, vedanāpaccayā bhavo,
bhavapaccayā jāti, jātipaccayā jarāmaraṇaṃ. Evametassa kevalassa
dukkhakkhandhassa samudayo hoti.</p>
<p>
<a class="ms" id="p_30Vbh_1319"></a><a class="msdiv" id="msdiv351"></a>
<a class="sc" id="379"></a>Tattha katamo akusalamūlapaccayā saṅkhāro? Yā cetanā
sañcetanā sañcetayitattaṃ—  ayaṃ vuccati “akusalamūlapaccayā saṅkhāro” …pe…
tena vuccati “evametassa kevalassa dukkhakkhandhassa samudayo hotī”ti.</p>
<h4>2.14.2 Sotaviññāṇa-sampaṭicchanacitta</h4>
<p>
<a class="ms" id="p_30Vbh_1320"></a><a class="msdiv" id="msdiv352"></a>
<a class="sc" id="380"></a>Katame dhammā abyākatā? Yasmiṃ samaye akusalassa
kammassa katattā upacitattā vipākaṃ sotaviññāṇaṃ uppannaṃ hoti upekkhāsahagataṃ
saddārammaṇaṃ…pe…  ghānaviññāṇaṃ uppannaṃ hoti upekkhāsahagataṃ
gandhārammaṇaṃ…pe…  jivhāviññāṇaṃ uppannaṃ hoti upekkhāsahagataṃ
rasārammaṇaṃ…pe…  kāyaviññāṇaṃ uppannaṃ hoti dukkhasahagataṃ
phoṭṭhabbārammaṇaṃ…pe…  manodhātu uppannā hoti upekkhāsahagatā rūpārammaṇā
vā…pe…  phoṭṭhabbārammaṇā vā yaṃ yaṃ vā panārabbha, tasmiṃ samaye
akusalamūlapaccayā saṅkhāro, saṅkhārapaccayā viññāṇaṃ, viññāṇapaccayā nāmaṃ,
nāmapaccayā chaṭṭhāyatanaṃ, chaṭṭhāyatanapaccayā phasso, phassapaccayā vedanā,
vedanāpaccayā adhimokkho, adhimokkhapaccayā bhavo, bhavapaccayā jāti,
jātipaccayā jarāmaraṇaṃ. Evametassa kevalassa dukkhakkhandhassa samudayo hoti.
</p>
<h4>2.14.3 Upekkhāsantīraṇacitta</h4>
<p>
<a class="ms" id="p_30Vbh_1321"></a><a class="msdiv" id="msdiv353"></a>
<a class="sc" id="381"></a>Katame dhammā abyākatā? Yasmiṃ samaye akusalassa
kammassa katattā upacitattā vipākā manoviññāṇadhātu uppannā hoti
upekkhāsahagatā rūpārammaṇā vā…pe…  dhammārammaṇā vā yaṃ yaṃ vā panārabbha,
tasmiṃ samaye akusalamūlapaccayā saṅkhāro, saṅkhārapaccayā viññāṇaṃ,
viññāṇapaccayā nāmaṃ, nāmapaccayā chaṭṭhāyatanaṃ, chaṭṭhāyatanapaccayā phasso,
phassapaccayā vedanā, vedanāpaccayā adhimokkho, adhimokkhapaccayā bhavo,
bhavapaccayā jāti, jātipaccayā jarāmaraṇaṃ. Evametassa kevalassa
dukkhakkhandhassa samudayo hoti.</p>
<p>
<a class="ms" id="p_30Vbh_1322"></a><a class="msdiv" id="msdiv354"></a>
<a class="sc" id="382"></a>Tattha katamo akusalamūlapaccayā saṅkhāro? Yā cetanā
sañcetanā sañcetayitattaṃ—  ayaṃ vuccati “akusalamūlapaccayā saṅkhāro”.</p>
<p>
<a class="ms" id="p_30Vbh_1323"></a><a class="sc" id="383"></a>Tattha katamaṃ
saṅkhārapaccayā viññāṇaṃ? Yaṃ cittaṃ mano mānasaṃ…pe…  tajjāmanoviññāṇadhātu—
idaṃ vuccati “saṅkhārapaccayā viññāṇaṃ”.</p>
<p>
<a class="ms" id="p_30Vbh_1324"></a><a class="sc" id="384"></a>Tattha katamaṃ
viññāṇapaccayā nāmaṃ? Vedanākkhandho, saññākkhandho, saṅkhārakkhandho—  idaṃ
vuccati “viññāṇapaccayā nāmaṃ”.</p>
<p>
<a class="ms" id="p_30Vbh_1325"></a><a class="sc" id="385"></a>Tattha katamaṃ
nāmapaccayā chaṭṭhāyatanaṃ? Yaṃ cittaṃ mano mānasaṃ…pe…  tajjāmanoviññāṇadhātu—
idaṃ vuccati “nāmapaccayā chaṭṭhāyatanaṃ”.</p>
<p>
<a class="ms" id="p_30Vbh_1326"></a><a class="sc" id="386"></a>Tattha katamo
chaṭṭhāyatanapaccayā phasso? Yo phasso phusanā samphusanā samphusitattaṃ—  ayaṃ
vuccati “chaṭṭhāyatanapaccayā phasso”.</p>
<p>
<a class="ms" id="p_30Vbh_1327"></a><a class="sc" id="387"></a>Tattha katamā
phassapaccayā vedanā? Yaṃ cetasikaṃ neva sātaṃ nāsātaṃ cetosamphassajaṃ
adukkhamasukhaṃ vedayitaṃ cetosamphassajā adukkhamasukhā vedanā—  ayaṃ vuccati
“phassapaccayā vedanā”.</p>
<p>
<a class="ms" id="p_30Vbh_1328"></a><a class="sc" id="388"></a>Tattha katamo
vedanāpaccayā adhimokkho? Yo cittassa adhimokkho adhimuccanā tadadhimuttatā—
ayaṃ vuccati “vedanāpaccayā adhimokkho”.</p>
<p>
<a class="ms" id="p_30Vbh_1329"></a><a class="sc" id="389"></a>Tattha katamo
adhimokkhapaccayā bhavo? Ṭhapetvā adhimokkhaṃ, vedanākkhandho saññākkhandho
saṅkhārakkhandho viññāṇakkhandho—  ayaṃ vuccati “adhimokkhapaccayā bhavo”.</p>
<p>
<a class="ms" id="p_30Vbh_1330"></a><a class="sc" id="390"></a>Tattha katamā
bhavapaccayā jāti? Yā tesaṃ tesaṃ dhammānaṃ jāti sañjāti nibbatti abhinibbatti
pātubhāvo—  ayaṃ vuccati “bhavapaccayā jāti”.</p>
<p>
<a class="ms" id="p_30Vbh_1331"></a><a class="sc" id="391"></a>Tattha katamaṃ
jātipaccayā jarāmaraṇaṃ? Atthi jarā, atthi maraṇaṃ. Tattha katamā jarā? Yā
tesaṃ tesaṃ dhammānaṃ jarā jīraṇatā āyuno saṃhāni—  ayaṃ vuccati “jarā”. Tattha
katamaṃ maraṇaṃ? Yo tesaṃ tesaṃ dhammānaṃ khayo vayo bhedo paribhedo aniccatā
antaradhānaṃ—  idaṃ vuccati “maraṇaṃ”. Iti ayañca jarā, idañca maraṇaṃ. Idaṃ
vuccati “jātipaccayā jarāmaraṇaṃ”.</p>
<p>
<a class="ms" id="p_30Vbh_1332"></a><a class="sc" id="392"></a>Evametassa
kevalassa dukkhakkhandhassa samudayo hotīti. Evametassa kevalassa
dukkhakkhandhassa saṅgati hoti, samāgamo hoti, samodhānaṃ hoti, pātubhāvo hoti.
Tena vuccati “evametassa kevalassa dukkhakkhandhassa samudayo hotī”ti.</p>
<p class="endsutta">
<a class="ms" id="p_30Vbh_1333"></a>
<a class="sc" id="393"></a>
Akusalamūlakavipākaniddeso.<br>
Abhidhammabhājanīyaṃ.</p>
<p class="endsection">
<a class="ms" id="p_30Vbh_1334"></a>
<a class="sc" id="394"></a>
Paṭiccasamuppādavibhaṅgo niṭṭhito.</p>
</article>
<div id="metaarea">
<p>
Pali text from the Mahāsaṅgīti Tipiṭaka Buddhavasse 2500: World Tipiṭaka
Edition in Roman Script. Edited and published by The M.L. Maniratana Bunnag
Dhamma Society Fund, 2005. Based on the digital edition of the Chaṭṭha
Saṅgāyana published by the Vipassana Research Institute, with corrections and
proofreading by the Dhamma Society.</p>
</div>
</section>
</div>
</body>
</html>