<!DOCTYPE html>
<html>
<head>
<meta charset="UTF-8">
<meta author="Peter van Loosbroek">
<title></title>
</head>
<body>
<div id="text" lang="nl">
<div id="toc"></div>
<section class="sutta" id="dn16">
<article>
<div class="hgroup">
<p class="division">Dīgha Nikāya</p>
<h1>16. Het grote heengaan</h1>
</div>
<h2>Sectie 1: In Magadha</h2>
<h3>Te Rajagaha</h3>
<p><a class="sc" id="1"></a>
<a class="pl" id="1.1"></a>
<span class="evam">Aldus heb ik gehoord</span>. Eens verbleef de Heer te Rajagaha op de Gijjhakuta. Op dat moment overwoog
koning Ajatasattu Vedehiputta van Magadha, om de Vajji's aan te vallen. Hij
zei: “Ik zal de Vajji's die zo machtig zijn, verslaan; ik zal hen uitroeien, ik
zal hen doen verdwijnen, ik zal hen volledig vernietigen!”</p>
<p><a class="sc" id="2"></a>
<a class="pl" id="1.2"></a>
En koning Ajatasattu zei tegen zijn hoofdminister, de brahmaan Vassakara:
“Brahmaan, ga naar de Gezegende Heer en betuig hem hulde uit mijn naam met je
hoofd aan zijn voeten, vraag of hij vrij is van ziekten en kwalen, of hij
makkelijk leeft, gezond en comfortabel, en zeg dan: “Heer, koning Ajatasattu
Vedehiputta van Magadha overweegt de Vajji's aan te vallen en hij zegt: ‘Ik zal
de Vajji's verslaan; ik zal hen uitroeien, ik zal hen doen verdwijnen, ik zal
hen volledig vernietigen!’” En wat er jou ook door de Heer wordt meegedeeld,
breng dat op geloofwaardige wijze aan mij over, want Tathagata's liegen
nooit.”</p>
<p><a class="sc" id="3"></a>
<a class="pl" id="1.3"></a>
“Goed, Sire”, zei Vassakara, en hij beval dat er een groot aantal rijtuigen in
gereedheid gebracht moesten worden. Nadat de statige rijtuigen aangespannen
waren, besteeg hij er één van en reed in pracht en praal Rajagaha uit, op weg
naar de Gierenpiek. Hij reed met zijn rijtuig tot zover dat de ondergrond dat
toeliet, en vervolgde toen te voet zijn weg naar de plek waar de Heer was.
Nadat hij vriendelijke begroetingen met de Heer had uitgewisseld, ging hij aan
zijn zijde zitten en sprak de Gezegende aan met de woorden: “Eerwaarde Gotama,
Ajatasattu Vedehiputta, de koning van Magadha, betuigt hulde met zijn hoofd aan
de voeten van de Eerwaarde Gotama en wenst u vrijheid van ziekten en kwalen,
dat u gemakkelijk leeft, gezond en comfortabel. Heer, koning Ajatasattu
Vedehiputta van Magadha overweegt de Vajji's aan te vallen want hij zegt: ‘Ik
zal de Vajji's verslaan; ik zal hen uitroeien, ik zal hen doen verdwijnen, ik
zal hen volledig vernietigen!’”</p>
<h4>Zeven voorwaarden voor welvaart</h4>
<p><a class="sc" id="4"></a>
<a class="pl" id="1.4"></a>
Nu stond Eerwaarde Ananda achter de Heer om hem koelte toe te wuiven, en de
Heer zei: “Ananda, heb jij gehoord dat de Vajji's geregeld en veelvuldig
bijeenkomsten houden?”—“Heer, ik heb gehoord dat zij dat zo doen.”—“Ananda,
zolang de Vajji's geregeld en veelvuldig bijeenkomsten houden, dan mag van hen
worden verwacht dat zij welvarend zullen zijn en niet ten gronde zullen gaan.”</p>
<p><a class="sc" id="5"></a>
“Ananda, heb jij gehoord dat de Vajji's op harmonieuze wijze bijeenkomen, op
harmonieuze wijze van elkaar scheiden en hun zaken op harmonieuze wijze
voortzetten?”—“Heer, ik heb gehoord dat dat zo is.”—“Ananda, zolang de Vajji's
op harmonieuze wijze bijeen komen, op harmonieuze wijze van elkaar scheiden en
hun zaken op harmonieuze wijze voortzetten, dan mag van hen worden verwacht dat
zij welvarend zullen zijn en niet ten gronde zullen gaan.”</p>
<p><a class="sc" id="6"></a>
“Ananda, heb jij gehoord dat de Vajji's niet bekrachtigen wat nog niet
bekrachtigd is, en niet afschaffen wat reeds bekrachtigd is, maar verder gaan
overeenkomstig hetgeen dat door hun oude traditie wordt bekrachtigd?”—“Heer, ik
heb gehoord dat zij dat doen.”—“Ananda, zolang de Vajji's (...) dan mag van hen
worden verwacht dat zij welvarend zullen zijn en niet ten gronde zullen gaan.”</p>
<p><a class="sc" id="7"></a>
“Ananda, heb jij gehoord, dat zij de ouderen onder hen eren, respecteren,
eerbiedigen en begroeten, en dat zij hen waardig achten door naar hen te
luisteren?”—“Heer, ik heb gehoord dat zij dat zo doen.”—“Ananda, zolang de
Vajji's (...) dan mag van hen worden verwacht dat zij welvarend zullen zijn en
niet ten gronde zullen gaan.”</p>
<p><a class="sc" id="8"></a>
“Ananda, heb jij gehoord, dat zij zich ervan onthouden met geweld de vrouwen en
dochters van anderen te ontvoeren en hen te dwingen met hen te leven?”—“Heer,
ik heb gehoord dat zij zich daarvan onthouden.”—“Ananda, zolang de Vajji's
(...) dan mag van hen worden verwacht dat zij welvarend zullen zijn en niet ten
gronde zullen gaan.”</p>
<p><a class="sc" id="9"></a>
“Ananda, heb jij gehoord, dat de Vajji's heiligdommen eren, respecteren,
eerbiedigen en begroeten—thuis en over de grens—en de al eerder verleende
passende ondersteuning niet intrekken?”—“Heer, ik heb gehoord dat zij dat zo
doen.”—“Ananda, zolang de Vajji's (...) dan mag van hen worden verwacht dat zij
welvarend zullen zijn en niet ten gronde zullen gaan.”</p>
<p><a class="sc" id="10"></a>
“Ananda, heb jij gehoord, dat een passende voorziening is getroffen voor de
veiligheid van de Arahats, zodat zulke Arahats in de toekomst naar hen toe
zullen komen om er te leven, en dat zij, die er reeds leven, comfortabel zullen
leven?”—“Heer, ik heb gehoord dat zij dat zo doen.”—“Ananda, zolang de Vajji's
(...) dan mag van hen worden verwacht dat zij welvarend zullen zijn en niet ten
gronde zullen gaan.”</p>
<p><a class="sc" id="11"></a>
<a class="pl" id="1.5"></a>
Toen zei de Heer tegen de brahmaan Vassakara: “Eens, brahmaan, toen ik bij het
Sarandada Heiligdom te Vesali was, onderwees ik de Vajji's deze zeven principes
om het ten gronde gaan te kunnen voorkomen, en zolang zij zich aan deze zeven
principes houden, zolang deze principes van kracht blijven, mag van de Vajji's
worden verwacht dat zij welvarend zullen zijn en niet ten gronde zullen gaan.”</p>
<p><a class="sc" id="12"></a>
Hierop antwoordde Vassakara: “Als de Vajji's, Eerwaarde Gotama, zich aan zelfs
één van deze zeven principes houden, dan mag van hen worden verwacht dat zij
welvarend zullen zijn en niet ten gronde zullen gaan—stel dat zij zich aan al
deze zeven principes houden. De Vajji's kan in de strijd geen kwaad toegebracht
worden door de koning van Magadha, Ajatasattu, maar slechts door propaganda die
hen tegen elkaar op doet zetten. Mag ik nu, Eerbiedwaardige Gotama, vertrekken?
Ik heb het druk en heb nog veel te doen.”—“Brahmaan, doe wat je denkt dat goed
is.” Toen stond de brahmaan Vassakara, verheugd door de Gezegende zijn woorden,
van zijn zetel op en vertrok.</p>
<h4>Het welvaren van de monniken</h4>
<p><a class="sc" id="13"></a>
<a class="pl" id="1.6"></a>
Kort nadat Vassakara vertrokken was, zei de Heer: “Ananda, ga naar de monniken
die in de omgeving van Rajagaha verblijven en roep hen bijeen bij de
vergaderhal.”—“Goed, Heer”, zei Ananda, en hij deed wat hem gevraagd was.
Daarna kwam hij naar de Heer, groette hem, stond aan zijn zijde en zei: “Heer,
de orde van monniken is bijeengebracht. Het is nu tijd voor de Heer om te doen
wat hij vindt dat goed is.” En de Heer stond van zijn zetel op, begaf zich naar
de vergaderhal, ging op de voor hem in gereedheid gebrachte zetel zitten, en
zei: “Monniken, ik zal jullie zeven dingen onderwijzen die tot welzijn
strekken. Luister en schenk diepe aandacht. Ik zal nu spreken.”—“Ja, Heer”,
zeiden de monniken, en de Heer zei:</p>
<h4>Zeven dingen—1</h4>
<p><a class="sc" id="14"></a>
“Zolang de monniken met regelmaat en veelvuldig bijeenkomsten houden, mag van
hen verwacht worden dat zij welvarend zullen zijn en niet ten gronde zullen
gaan.”</p>
<p><a class="sc" id="15"></a>
“Zolang zij in harmonie bijeenkomen, in harmonie van elkaar scheiden en hun
zaken in harmonie voortzetten, mag van hen verwacht worden dat zij welvarend
zullen zijn en niet ten gronde zullen gaan.”</p>
<p><a class="sc" id="16"></a>
“Zolang zij niet bekrachtigen wat nog niet bekrachtigd is, en niet afschaffen
wat reeds bekrachtigd is, maar verdergaan overeenkomstig datgene dat door de
regels van de training bekrachtigd wordt (...).”</p>
<p><a class="sc" id="17"></a>
“Zolang zij de ouderen met veel ervaring—die reeds lange tijd zijn ingewijd,
die vaders en leiders van de orde zijn—eren, respecteren, eerbiedigen en
begroeten (...).”</p>
<p><a class="sc" id="18"></a>
“Zolang zij niet ten prooi vallen aan begeerten die in hen ontstaan en die naar
wedergeboorte leiden (...).”</p>
<p><a class="sc" id="19"></a>
“Zolang zij zich toewijden aan onderkomens in wouden (...).”</p>
<p><a class="sc" id="20"></a>
“Zolang zij hun persoonlijke indachtigheid in acht nemen, zodat in de toekomst
de goede onder hun metgezellen naar hen toe zullen komen, en zij die reeds
gekomen zijn zich bij hen op hun gemak voelen (...).”</p>
<p><a class="sc" id="21"></a>
“Zolang de monniken zich aan deze zeven dingen houden en zij erom bekend staan
dat zij dat zo doen, dan mag van hen verwacht worden dat zij welvarend zullen
zijn en niet ten gronde zullen gaan.”</p>
<h4>Zeven dingen—2</h4>
<p><a class="sc" id="22"></a>
<a class="pl" id="1.7"></a>
“Ik zal jullie zeven andere dingen onderwijzen die tot welzijn strekken. Zolang
monniken zich niet verheugen, geen vreugde zien in en niet geabsorbeerd worden
door allerlei activiteiten (...) kletspraat (...) slapen (...) gezelschap (...)
slechte verlangens (...) het zich vermengen en omgaan met slechte vrienden
(...) Zolang zij niet tevreden rusten wanneer de verworvenheden slechts
gedeeltelijk bereikt zijn (...) Zolang de monniken zich aan deze zeven dingen
houden en zij erom bekend staan dat zij dat zo doen, dan mag van hen verwacht
worden dat zij welvarend zullen zijn en niet ten gronde zullen gaan.”</p>
<h4>De zeven goede kwaliteiten</h4>
<p><a class="sc" id="23"></a>
<a class="pl" id="1.8"></a>
“Ik zal jullie zeven andere dingen onderwijzen die tot welzijn strekken. Zolang
monniken geloof, bescheidenheid, morele schaamte en vrees hebben om kwaad te
doen, bedreven zijn in het leren, vastberaden zijn, met gevestigde
indachtigheid zijn, met wijsheid zijn (...).”</p>
<h4>De zeven factoren van verlichting</h4>
<p><a class="sc" id="24"></a>
<a class="pl" id="1.9"></a>
“Ik zal jullie zeven andere dingen onderwijzen die tot welzijn strekken. Zolang
monniken de factoren van verlichting ontwikkelen, namelijk: indachtigheid,
onderzoek naar realiteit, energie, vreugde, kalmte, concentratie en
gelijkmoedigheid (...).”</p>
<h4>Zeven waarnemingen</h4>
<p><a class="sc" id="25"></a>
<a class="pl" id="1.10"></a>
“Ik zal jullie zeven andere dingen onderwijzen die tot welzijn strekken. Zolang
monniken het waarnemen van vergankelijkheid ontwikkelen, van niet-zelf, van
onzuiverheid, van gevaar, van het te boven komen, van hartstochtloosheid, van
het ophouden. Zolang de monniken zich aan deze zeven dingen houden en zij erom
bekend staan dat zij dat zo doen, dan mag van hen verwacht worden dat zij
welvarend zullen zijn en niet ten gronde zullen gaan.”</p>
<h4>Zes dingen om in gedachten te houden</h4>
<p><a class="sc" id="26"></a>
<a class="pl" id="1.11"></a>
“Monniken, ik zal jullie zes dingen onderwijzen die tot het harmonieus leven in
een commune strekken. Zolang de monniken, in het openbaar zowel als in de privé
sfeer, ten opzichte van hun metgezellen liefdevolle vriendelijkheid vertonen
via de daden van het lichaam, de spraak en de geest, (...).”</p>
<p><a class="sc" id="27"></a>
“Zolang monniken met hun deugdzame metgezellen delen wat zij als een
rechtmatige gift hebben ontvangen, inclusief de inhoud van hun bedelnappen
hetgeen zij niet enkel voor zichzelf houden, (...).”</p>
<p><a class="sc" id="28"></a>
“Zolang zij consequent, ononderbroken en standvastig de regels van gedrag
handhaven die volkomen en perfect zijn, vlekkeloos en zuiver, die naar
bevrijding leiden, die door de wijzen geprezen worden, die zuiver zijn en tot
concentratie strekken—zolang zij daarin met hun metgezellen volhardend zijn,
zowel in het openbaar als in de privé sfeer, (...).”</p>
<p><a class="sc" id="29"></a>
“Zolang zij voortgaan in het edele inzicht dat tot bevrijding leidt, tot de
algehele vernietiging van lijden, met hun metgezellen in zo'n (toestand van)
gewaarzijn blijven, in het openbaar zowel als in de privé sfeer, (...).”</p>
<p><a class="sc" id="30"></a>
“Zolang de monniken zich aan deze zes dingen houden en gezien wordt dat zij dat
zo doen, dan mag van hen verwacht worden dat zij welvarend zullen zijn en niet
ten gronde zullen gaan.”</p>
<p><a class="sc" id="31"></a>
<a class="pl" id="1.12"></a>
En toen predikte de Heer, terwijl hij op de Gierenpiek verbleef, een goed
opgebouwde toespraak: “Dit is moraliteit, dit is concentratie, dit is wijsheid,
dit is bevrijding. Concentratie (meditatie), monniken, die ondersteund wordt
door deugdzaamheid brengt veel vruchten voort, veel zegening. De geest, die
ondersteund wordt door wijsheid, is volledig en geheel bevrijd van alle
aantastingen (<em>asava's</em>), namelijk: de aantasting van zintuiglijke begeerten (<em>kamasava</em>), de aantasting van worden (<em>bhavasava</em>), de aantasting van opvattingen (<em>ditthasava</em>) en de aantasting van onwetendheid (<em>avijjasava</em>).”</p>
<h3>Te Ambalatthika</h3>
<p><a class="sc" id="32"></a>
<a class="pl" id="1.13"></a>
En toen de Heer zolang in Rajagaha gebleven was als dat hij dat wenste, zei hij
tegen Ananda: “Kom, Ananda, laat ons naar Ambalatthika gaan.”—“Goed, Heer”, zei
Ananda, en de Heer vertrok vergezeld door een grote groep monniken.</p>
<p><a class="sc" id="33"></a>
<a class="pl" id="1.14"></a>
En de Heer verbleef in het koninklijke park te Ambalatthika en ook daar
predikte de Heer een goed opgebouwde toespraak: “Dit is moraliteit, dit is
concentratie, dit is wijsheid, dit is bevrijding. Concentratie (meditatie),
monniken, die ondersteund wordt door deugdzaamheid brengt veel vruchten voort,
veel zegening. De geest, die ondersteund wordt door wijsheid, is volledig en
geheel bevrijd van alle aantastingen (<em>asava's</em>), namelijk: de aantasting van zintuiglijke begeerten (<em>kamasava</em>), de aantasting van worden (<em>bhavasava</em>), de aantasting van opvattingen (<em>ditthasava</em>) en de aantasting van onwetendheid (<em>avijjasava</em>).”</p>
<h3>Te Nalanda</h3>
<h4>Sariputta's leeuwenbrul</h4>
<p><a class="sc" id="34"></a>
<a class="pl" id="1.15"></a>
En toen de Heer zolang te Ambalatthika gebleven was als dat hij wenste, zei hij
tegen Ananda: “Kom, Ananda, laat ons naar Nalanda gaan.”—“Goed, Heer.” Te
Nalanda verbleef de Heer met een groot aantal monniken in Pavarika's mango
bos.</p>
<p><a class="sc" id="35"></a>
<a class="pl" id="1.16"></a>
Toen ging de Eerwaarde Sariputta naar de Heer, begroette hem, ging aan zijn
zijde zitten, en zei: “Dit geloof, Heer, heb ik in de Gezegende, dat er nog
nooit is geweest, noch ooit zal zijn, noch er nu een andere asceet of brahmaan
is, die beter of meer verlicht zal zijn dan de Gezegende.”</p>
<p><a class="sc" id="36"></a>
“Verheven en groots is inderdaad deze spraak van jou, Sariputta! Een
stoutmoedige uitspraak! Een echte brul van een leeuw! Maar hoe is dit,
Sariputta? Heb jij directe persoonlijke kennis van alle Arahats, van alle
Volledig Verlichten van het verleden, zodat je kunt zeggen: ‘Deze Gezegenden
waren van die of die deugdzaamheid, zo was hun meditatie, zo was hun wijsheid,
zo waren hun verblijven en zo was hun bevrijding?’”—“Dat heb ik niet, Heer.”</p>
<p><a class="sc" id="37"></a>
“En heb je alle Boeddha's waargenomen die in de toekomst zullen verschijnen
(...) ?”—“Dat heb ik niet, Heer.”</p>
<p><a class="sc" id="38"></a>
“Goed dan, Sariputta, jij kent mij als de Arahat, de Volledig Verlichte (<em>samma sambuddha</em>), en weet jij: ‘De Gezegende is van die of die deugdzaamheid, zo is zijn
meditatie, zo is zijn wijsheid, zo is zijn verblijven en zo is zijn
bevrijding?”—“Dat weet ik niet, Heer.”</p>
<p><a class="sc" id="39"></a>
“Dan is het duidelijk, Sariputta, dat jij niet de directe persoonlijke kennis
hebt van de geest van de Boeddha's van het verleden, van de toekomst of van het
heden. Hoe durf je dan op zo'n verheven en grootse manier te spreken, zo
stoutmoedig, als een echte brul van een leeuw, met de woorden: ‘Dit geloof,
Heer, heb ik in de Gezegende, dat er nog nooit is geweest, noch ooit zal zijn,
noch er nu een andere asceet of brahmaan is, die beter of meer verlicht zal
zijn dan de Gezegende?’”</p>
<p><a class="sc" id="40"></a>
<a class="pl" id="1.17"></a>
“Heer, ik heb niet de directe persoonlijke kennis van de geest van de Arahats,
de Volledig Verlichten van het verleden, van de toekomst en van het heden, maar
ik ken de stroom van de Dhamma. Veronderstel, Heer, dat er een koninklijke
grensstad zou zijn, met machtige torens en een machtige stadsmuur waarin
slechts één poort was met een poortwachter die wijs, vakkundig en verstandig
was, en vreemdelingen buiten hield en degenen die hem wél bekend waren, binnen
liet. En wanneer hij constant over een pad patrouilleert dat om de stad heen
leidt, ontdekt hij nergens een gat of een scheur in de muren welke zo groot
zijn dat er een kat doorheen zou kunnen glippen. Zo komt hij tot de conclusie:
‘Alle wezens die groter zijn en die de stad in of uit willen, zullen allemaal
door deze ene poort moeten gaan.’ Op diezelfde manier, Heer, zie ik de stroom
van de Dhamma.”</p>
<p><a class="sc" id="41"></a>
“Want, Heer, alle Arahats, alle Volledig Verlichten van het verleden verwierven
de verheven verlichting door het opgeven van de vijf hindernissen (<em>pañca nivarana</em>), de mentale bezoedelingen die het begrip afzwakken. Zij hebben de vier
fundamenten van indachtigheid (<em>satipatthana</em>) diep in hun geest gevestigd en zij hebben de zeven factoren van verlichting (<em>bojjhanga</em>) ontwikkeld.”</p>
<p><a class="sc" id="42"></a>
“En, Heer, alle Arahats, alle Volledig Verlichten van de toekomst zullen de
vijf hindernissen opgeven, de mentale bezoedelingen die het begrip afzwakken.
Zij zullen de vier fundamenten van indachtigheid diep in hun geest vestigen en
zij zullen de zeven factoren van verlichting ontwikkelen.”</p>
<p><a class="sc" id="43"></a>
“En ook u, Heer, die nu de Arahat, een Volledig Verlichte Boeddha is, heeft de
vijf hindernissen opgegeven, de mentale bezoedelingen die het begrip afzwakken.
U heeft de vier fundamenten van indachtigheid diep in uw geest gevestigd en u
heeft de zeven factoren van verlichting ontwikkeld.”</p>
<p><a class="sc" id="44"></a>
<a class="pl" id="1.18"></a>
En toen, terwijl hij te Nalanda in het mango bos van Pavarika verbleef,
predikte de Heer vaak een goed opgebouwde toespraak tot de monniken: “Dit is
moraliteit, dit is concentratie, dit is wijsheid, dit is bevrijding.
Concentratie (meditatie), monniken, die ondersteund wordt door deugdzaamheid
brengt veel vruchten voort, veel zegening. De geest, die ondersteund wordt door
wijsheid, is volledig en geheel bevrijd van alle aantastingen (<em>asava's</em>), namelijk: de aantasting van zintuiglijke begeerten (<em>kamasava</em>), de aantasting van worden (<em>bhavasava</em>), de aantasting van opvattingen (<em>ditthasava</em>) en de aantasting van onwetendheid (<em>avijjasava</em>).”</p>
<h3>Te Pataligama</h3>
<p><a class="sc" id="45"></a>
<a class="pl" id="1.19"></a>
En nadat hij zo lang hij het wenste in Nalanda gebleven was, zei de Heer tegen
Ananda: “Kom, Ananda, laat ons naar Pataligama gaan.”—“Goed, Heer.” En de Heer
verbleef in Pataligama, samen met een groot aantal monniken.</p>
<p><a class="sc" id="46"></a>
<a class="pl" id="1.20"></a>
En de lekenvolgelingen van Pataligama hoorden zeggen: “De Gezegende is hier
gearriveerd.” En zij kwamen naar de Gezegende, groetten hem op respectvolle
wijze, gingen aan zijn zijde zitten en spraken hem aan met de woorden: “Moge
het de Gezegende behagen, Heer, om onze vergaderhal te bezoeken.” En door zijn
stilzwijgen stemde de Heer toe.</p>
<p><a class="sc" id="47"></a>
<a class="pl" id="1.21"></a>
Nadat zij het stilzwijgen van de Gezegende hadden begrepen, stonden de
lekenvolgelingen van Pataligama van hun zitplaatsen op, groetten hem op
respectvolle wijze, en terwijl zij hun rechterzijde naar hem hielden gericht,
vertrokken zij naar de vergaderhal. En zij maakten de vergaderhal gereed door
de vloer met kleden te bedekken, zetten zetels en water klaar, en ook plaatsten
zij een olielamp. Toen zij dat hadden gedaan, keerden zij naar de Gezegende
terug, groetten hem op respectvolle wijze, gingen aan zijn zijde staan en
spraken hem aan met de woorden: “Heer, de vergaderhal is gereedgemaakt, de
vloer is overal bedekt, zetels en water zijn klaargezet. Laat de Heer nu doen
wat hij vindt dat passend is.”</p>
<p><a class="sc" id="48"></a>
<a class="pl" id="1.22"></a>
En de Heer kleedde zich aan, nam zijn bedelnap en gewaad, en ging samen met de
monniken naar de vergaderhal. Nadat hij zijn voeten had gewassen, trad de Heer
de hal binnen en nam hij plaats met zijn rug tegen de pilaar in het midden, met
zijn gezicht naar het oosten. En de groep monniken, nadat zij hun voeten hadden
gewassen, trad ook de hal binnen en namen plaats met hun ruggen gericht naar de
muur aan de westzijde, met hun gezichten naar het oosten, zodat de Gezegende
voor hen zat. En ook de lekenvolgelingen van Pataligama, nadat zij hun voeten
hadden gewassen, traden de hal binnen en namen plaats met hun ruggen tegen de
muur aan de oostkant, met hun gezichten naar het westen, zodat de Gezegende
voor hen zat.</p>
<h4>De vruchten van een immoreel leven</h4>
<p><a class="sc" id="49"></a>
<a class="pl" id="1.23"></a>
En de Heer sprak de lekenvolgelingen van Pataligama als volgt toe:
“Huishouders, deze vijf gevaren ontmoet iemand die immoreel is, iemand die van
deugdzaamheid is afgebogen. Welke zijn deze? Ten eerste: hij lijdt grote
verliezen aan bezittingen door onoplettendheid omtrent zijn zaken. Ten tweede:
hij krijgt een slechte naam vanwege zijn ondeugdzaamheid en zijn misdragingen.
Ten derde: hij is temidden van welke gemeenschap dan ook—of het een gemeenschap
is van Khattiya's, brahmanen, huishouders of asceten—onzeker en verlegen. Ten
vierde: hij sterft onrustig. Ten vijfde: hij wordt, na de ontbinding van het
lichaam, na de dood, in een ongelukkige staat geboren, in een sfeer van
ellende, in de lagere werelden, in een hel. Dit zijn de vijf gevaren voor
iemand met een slechte moraliteit.”</p>
<h4>De vruchten van een moreel leven</h4>
<p><a class="sc" id="50"></a>
<a class="pl" id="1.24"></a>
“En deze vijf zegeningen, huishouders, komen tot iemand die een goede
moraliteit heeft en die deugdzaamheid beoefent: Welke zijn deze? Ten eerste:
hij wint aan weelde door zorgvuldig aandacht te schenken aan zijn zaken. Ten
tweede: hij krijgt een goede naam vanwege zijn deugdzaamheid en zijn goede
gedrag. Ten derde: hij is temidden van welke gemeenschap dan ook—of het een
gemeenschap is van Khattiya's, brahmanen, huishouders of asceten—vol
zelfvertrouwen en is zelfverzekerd. Ten vierde: hij sterft rustig. Ten vijfde:
hij wordt, na de ontbinding van het lichaam, na de dood, in een gelukkige staat
geboren, in een hemelse wereld. Dit zijn de vijf zegeningen die tot iemand
komen die een goede moraliteit heeft en die deugdzaamheid beoefent.”</p>
<p><a class="sc" id="51"></a>
<a class="pl" id="1.25"></a>
En de Heer instrueerde, inspireerde, verkwikte en verblijdde de
lekenvolgelingen van Pataligama met een gesprek over de Dhamma tot ver in de
nacht. Toen zond hij hen weg met de woorden: “Huishouders, het is al diep in de
nacht. Het is voor jullie nu tijd om te doen wat passend is.”—“Goed, Heer”,
zeiden ze, en ze stonden op, groetten de Heer, en, terwijl zij hun rechterzijde
naar hem toegekeerd hielden, vertrokken ze. En de Heer verbleef de rest van de
nacht in de vergaderhal, die door hun vertrek leeg achtergelaten was.</p>
<h4>Het bouwen van de vesting</h4>
<p><a class="sc" id="52"></a>
<a class="pl" id="1.26"></a>
In die tijd bouwden de hoofdministers van Magadha—Sunidha en Vassakara—een
vesting te Pataligama ter bescherming tegen de Vajji's. Op dat moment was er
een grote menigte van duizenden deva's die te Pataligama in verschillende delen
hun intrek hadden genomen. In de regio waar deva's met grote macht verbleven,
daar veroorzaakten zij in de geest van de koninklijke officials met de grootse
macht, deze plaatsen in te nemen om hun gebouwen op te trekken. Op plaatsen
waar deva's van middelmatige en lagere rangorde verbleven, daar veroorzaakten
zij in de geest van de koninklijke officials met overeenkomstige macht, deze
plaatsen in te nemen om hun gebouwen op te trekken.</p>
<p><a class="sc" id="53"></a>
<a class="pl" id="1.27"></a>
En de Gezegende zag met het hemelse oog, wat zuiver is en dat het menselijke
overtreft, de duizenden deva's die hun intrek deden te Pataligama. En toen de
morgen aanbrak, zei hij tegen de Eerwaarde Ananda: “Ananda, wie bouwt er een
fort te Pataligama?”—“Heer, Sunidha en Vassakara, de ministers van Magadha,
bouwen een fort te Pataligama ter bescherming tegen de Vajji's.”</p>
<p><a class="sc" id="54"></a>
<a class="pl" id="1.28"></a>
“Het is, Ananda, alsof zij in overleg met de Goden van de Drieëndertig een
vesting te Pataligama bouwen. Ik heb met mijn hemelse oog, dat zuiver is en het
menselijke overtreft, gezien, hoe een groot aantal deva's, duizenden in getal,
te Pataligama hun intrek deden. In de regio waar deva's met grote macht
verbleven, daar veroorzaakten zij in de geest van de koninklijke officials met
de grootse macht, deze plaatsen in te nemen om hun gebouwen op te trekken. Op
plaatsen waar deva's van middelmatige en lagere rangorde verbleven, daar
veroorzaakten zij in de geest van de koninklijke officials met overeenkomstige
macht, deze plaatsen in te nemen om hun gebouwen op te trekken. Waarlijk,
Ananda, voor zover het rijk der edelen zich uitstrekt en hun handel uitstrekt,
daarvan zal Pataligama de hoofdstad zijn, een handelscentrum zijn. Maar,
Ananda, Pataligama zal worden geteisterd door drie gevaren: vuur, water en
onenigheid.”</p>
<p><a class="sc" id="55"></a>
<a class="pl" id="1.29"></a>
Toen gingen Sunidha en Vassakara naar de Gezegende, en na de vriendelijke
begroeting, stonden zij aan een kant, en zeiden: “Dat de Eerbiedwaardige
Gotama, samen met de orde van monniken, van ons morgen een maal mag
accepteren!” En de Heer stemde stilzwijgend hierin toe.</p>
<p><a class="sc" id="56"></a>
<a class="pl" id="1.30"></a>
Doordat zij zijn stilzwijgen begrepen, gingen Sunidha en Vassakara naar huis om
een heerlijk maal van vast en zacht voedsel te bereiden. Toen het klaar was,
berichtten zij de Heer: “Eerwaarde Gotama, het maal is gereed.” Daarop kleedde
de Gezegende zich in de ochtend, nam zijn bedelnap en gewaad, en ging met de
orde van monniken naar de woonplaats van Sunidha en Vassakara. Daar gingen zij
op de voor hen in gereedheid gebrachte zetels zitten. En Sunidha en Vassakara
bedienden de Boeddha en zijn orde van monniken met heerlijk vast en zacht
voedsel totdat zij voldaan waren. En toen de Heer zijn maal beëindigd had en
zijn hand van de bedelnap weghaalde, namen zij lage zetels en gingen aan een
zijde zitten.</p>
<p><a class="sc" id="57"></a>
<a class="pl" id="1.31"></a>
En toen zij daar zo zaten, bedankte de Heer hen met deze verzen:</p>
<blockquote class="gatha">
<p><a class="sc" id="58"></a>
“Waar een wijze man dan ook zijn thuis maakt,<br>
hij zou altijd de deugdzame leiders van het heilige leven moeten voeden.</p>
<p><a class="sc" id="59"></a>
En nadat de offergaven voor de heilige gedaan zijn,<br>
deelt hij zijn verdiensten met de locale deva's.</p>
<p><a class="sc" id="60"></a>
En op die manier geëerbiedigd, eren zij hem op hun beurt,<br>
en zijn zij hem goedgunstig gestemd<br>
zoals een moeder dat is voor haar enige kind.</p>
<p><a class="sc" id="61"></a>
En hij, die aldus de goedgunstigheid van de deva's geniet,<br>
en door hen geliefd is, is altijd gelukkig.”</p>
</blockquote>
<p><a class="sc" id="62"></a>
Toen stond de Heer van zijn zitplaats op en vertrok.</p>
<h4>De oversteek over de Ganges</h4>
<p><a class="sc" id="63"></a>
<a class="pl" id="1.32"></a>
Sunidha en Vassakara liepen op korte afstand achter de Gezegende aan, en
zeiden: “Welke doorgang de asceet Gotama ook neemt, deze zullen wij de
Gotama-poort noemen. De doorwaadbare plaats die hij gebruikt om de Ganges over
te steken, zullen we de Gotama-poort noemen.” En zo werd de doorgang waardoor
de Heer vertrok, de Gotama-poort genoemd.</p>
<p><a class="sc" id="64"></a>
<a class="pl" id="1.33"></a>
En de Heer kwam naar de rivier de Ganges. En juist toen stond de rivier zo hoog
dat er een kraai uit kon drinken. Sommige mensen zochten naar een boot,
sommigen zochten naar een vlot, en weer anderen bonden riet bij elkaar voor een
vlot om de oversteek te maken. Maar net zo snel als een krachtige man zijn arm
kan strekken en dan weer buigen, zo snel verdween de Heer van deze zijde van de
Ganges en verscheen met zijn orde van monniken aan de overkant.</p>
<p><a class="sc" id="65"></a>
<a class="pl" id="1.34"></a>
En de Gezegende zag de mensen die de oversteek wilden maken en die naar een
boot zochten, die naar een vlot zochten, terwijl anderen riet bij elkaar bonden
voor een vlot om de oversteek te maken. En toen de Heer hen zo zag, sprak hij
dit verheven vers:</p>
<blockquote class="gatha">
<p><a class="sc" id="66"></a>
“Wanneer zij de zee willen oversteken, een meer of een vijver,<br>
maken mensen een brug of vlot—<br>
maar de wijzen zijn dan al reeds overgestoken.”</p>
</blockquote>
<p>Einde van de eerste sectie.</p>
<h2>Sectie 2: De tocht naar Vesali</h2>
<h4>Door het begrijpen van de Vier Edele Waarheden</h4>
<p><a class="sc" id="67"></a>
<a class="pl" id="2.1"></a>
En de Heer zei tegen Ananda: “Kom, Ananda, laat ons naar Kotigama gaan.”—“Goed,
Heer”, zei Ananda, en de Heer vertrok vergezeld door een grote groep monniken,
en verbleef daar.</p>
<p><a class="sc" id="68"></a>
<a class="pl" id="2.2"></a>
Toen sprak de Heer de monniken toe met de volgende woorden: “Monniken, het is
vanwege het niet begrijpen, het niet doorzien van de Vier Edele Waarheden, dat
ik, zowel als jullie, voor lange tijd hebben rondgedoold in de cyclus van
geboorte en dood. Welke zijn deze vier? Vanwege het niet begrijpen van de Edele
Waarheid van Lijden hebben wij voor lange tijd rondgedoold in de cyclus van
geboorte en dood; vanwege het niet begrijpen van de Edele Waarheid van de
Oorzaak van Lijden (...); vanwege het niet begrijpen van de Edele Waarheid van
de Opheffing van Lijden (...); en vanwege het niet begrijpen van de Edele
Waarheid van het Pad dat leidt tot de Opheffing van Lijden hebben wij voor
lange tijd rondgedoold in de cyclus van geboorte en dood. Maar nu, monniken, is
vanwege het begrijpen, het doorzien van dezelfde Edele Waarheid van Lijden, van
de Oorzaak van Lijden, van de Opheffing van Lijden en van het Pad dat leidt tot
de Opheffing van Lijden—de hunkering naar worden afgekapt, vernietigd is
datgene dat naar worden leidt, en is er geen wedergeboorte meer.”</p>
<p><a class="sc" id="69"></a>
<a class="pl" id="2.3"></a>
Aldus werd dit door de Heer gesproken. En de Gelukkige, de Meester, zei
vervolgens:</p>
<blockquote class="gatha">
<p><a class="sc" id="70"></a>
“Vanwege het niet zien van de Vier Edele Waarheden zoals zij werkelijk zijn,<br>
was het een lange tocht, van geboorte tot geboorte.”</p>
<p><a class="sc" id="71"></a>
“Maar wanneer deze worden gezien,<br>
wordt daarmee de oorzaak van wedergeboorte vernietigd,<br>
de wortel van lijden afgekapt, en wedergeboorte beëindigd.”</p>
</blockquote>
<p><a class="sc" id="72"></a>
Toen predikte de Heer, terwijl hij te Kotigama verbleef, een goed opgebouwde
toespraak: “Dit is moraliteit, dit is concentratie, dit is wijsheid, dit is
bevrijding. Concentratie (meditatie), monniken, die ondersteund wordt door
deugdzaamheid brengt veel vruchten voort, veel zegening. De geest, die
ondersteund wordt door wijsheid, is volledig en geheel bevrijd van alle
aantastingen (<em>asava's</em>), namelijk: de aantasting van zintuiglijke begeerten (<em>kamasava</em>), de aantasting van worden (<em>bhavasava</em>), de aantasting van opvattingen (<em>ditthasava</em>) en de aantasting van onwetendheid (<em>avijjasava</em>).”</p>
<h3>Te Nadika</h3>
<p><a class="sc" id="73"></a>
<a class="pl" id="2.5"></a>
En toen de Heer zolang in Kotigama gebleven was als dat hij dat wenste, zei hij
tegen Ananda: “Kom, Ananda, laat ons naar Nadika gaan.”—“Goed, Heer”, zei
Ananda, en de Heer vertrok vergezeld door een grote groep monniken naar Nadika
waar hij verbleef in het Stenen Huis.</p>
<h4>De vier verheven graden van heiligheid</h4>
<p><a class="sc" id="74"></a>
<a class="pl" id="2.6"></a>
En Ananda kwam naar de Heer, begroette hem, ging aan zijn zijde zitten en zei:
“Heer, hier in Nadika zijn de monnik Salha en de non Nanda gestorven. Welke
wedergeboorte heeft na hun dood plaatsgevonden? De lekenman Sudatta en de
lekenvrouw Sujata, de lekenvolgelingen Kakudha, Kalinga, Nikata, Katissabha,
Tuttha, Santuttha, Bhadda en Subhadda zijn hier in Nadika allemaal gestorven.
Welke wedergeboorte heeft na hun dood plaatsgevonden?”</p>
<p><a class="sc" id="75"></a>
<a class="pl" id="2.7"></a>
“Ananda, de monnik Salha heeft door de vernietiging van de bezoedelingen in dit
leven, de onbezoedelde bevrijding van de geest en de bevrijding door wijsheid
verworven, doordat deze door hemzelf direct gezien werden en gerealiseerd
zijn.”</p>
<p><a class="sc" id="76"></a>
“Ananda, de non Nanda is—door de vernietiging van de vijf lagere
banden—spontaan wedergeboren, en zal vanaf die staat het Nibbana verwerkelijken
zonder nog ooit naar deze wereld terug te keren.”</p>
<p><a class="sc" id="77"></a>
“Ananda, de lekenman Sudatta is—door de vernietiging van drie banden en het
reduceren van hebzucht (<em>lobha</em>), haat (<em>dosa</em>) en begoocheling (<em>moha</em>)—een Eenmaal Terugkerende die nog eenmaal naar deze wereld terug zal keren en
dan een einde aan lijden zal maken.”</p>
<p><a class="sc" id="78"></a>
“Ananda, de lekenvrouw Sujata is, door de vernietiging van de drie banden, een
In de Stroom Getredene voor wie het niet meer mogelijk is om in ellendige
staten te worden wedergeboren en is verzekerd om het Nibbana te
verwerkelijken.”</p>
<p><a class="sc" id="79"></a>
“Ananda, de lekenman Kakudha is—door de vernietiging van de vijf lagere
banden—spontaan wedergeboren, en zal vanaf die staat het Nibbana verwerkelijken
zonder nog ooit naar deze wereld terug te keren. Zo is het ook met Kalinga,
Nikata, Katissabha, Tuttha, Santuttha, Bhadda en Subhadda.”</p>
<p><a class="sc" id="80"></a>
“Ananda, in Nadika zijn meer dan vijftig lekenvolgelingen gestorven die
spontaan zijn wedergeboren, en vanaf die staat het Nibbana zullen
verwerkelijken zonder nog ooit naar deze wereld terug te keren.”</p>
<p><a class="sc" id="81"></a>
“Meer dan negentig lekenvolgelingen, Ananda, zijn in Nadika gestorven, die—door
de vernietiging van de drie banden en het reduceren van hebzucht, haat en
begoocheling—Eenmaal Terugkerenden zijn die nog eenmaal naar deze wereld zullen
terugkeren en dan een einde aan lijden zullen maken.”</p>
<p><a class="sc" id="82"></a>
“En wel meer dan vijfhonderd lekenvolgelingen, Ananda, zijn in Nadika
gestorven, die—door de volledige vernietiging van de drie banden—In de Stroom
Getredenen zijn, en niet meer in ellendige staten kunnen worden wedergeboren en
verzekerd zijn om het Nibbana te verwerkelijken.”</p>
<h4>De Spiegel van de Dhamma</h4>
<p><a class="sc" id="83"></a>
<a class="pl" id="2.8"></a>
“Ananda, het is niet zo vreemd dat wezens moeten sterven. Maar wanneer jij
iedere keer, steeds wanneer er iemand gestorven is, naar de Tathagata komt en
hem vragen stelt over hun lot, dan zou hem dat erg vermoeien. Daarom, Ananda,
zal ik je een manier leren om de Dhamma te kennen, namelijk: ‘De Spiegel van de
Dhamma’, waarin de edele discipel, wanneer hij dat wil, voor zichzelf kan
bespiegelen: ‘Voor mij is er geen wedergeboorte meer in de hel, in het
dierenrijk, in het rijk der hongerige geesten, in geen enkele ellendige staat.
Ik ben een In de Stroom Getredene, ik kan niet meer in ongelukkige staten
vallen en ik ben hierdoor verzekerd het Nibbana te verwerkelijken.’”</p>
<p><a class="sc" id="84"></a>
<a class="pl" id="2.9"></a>
“En wat, Ananda, is deze Spiegel van de Dhamma waardoor een edele discipel dit
weet? Hier, Ananda, bezit een edele discipel een onwrikbaar vertrouwen in de
Boeddha op deze manier: ‘Deze Gezegende Heer is een Arahat, een Volledig
Verlichte Boeddha, perfect in wijsheid en gedrag, de Goed-Gegane, kenner van de
werelden, een onvergelijkbare trainer van wezens, een Leraar van goden en
mensen, hij is de Verlichte, de Gezegende.’”</p>
<p><a class="sc" id="85"></a>
“Hij bezit een onwrikbaar vertrouwen in de Dhamma op deze manier: ‘De Dhamma is
goed verkondigd door de Gezegende, zichtbaar hier en nu, onmiddellijk
effectief, nodigt uit tot onderzoek, leidt tot bevrijding en wordt door de
wijzen zelf ervaren.’”</p>
<p><a class="sc" id="86"></a>
“Hij bezit een onwrikbaar vertrouwen in de Sangha op deze manier: ‘De Sangha
van de discipelen van de Gezegende beoefent de goede weg, beoefent de rechte
weg, beoefent de ware weg, beoefent de juiste weg, dat wil zeggen, de vier
paren van personen, de acht typen individuen. Deze Sangha van de discipelen van
de Gezegende is giften waardig, is gastvrijheid waardig, is offerranden
waardig, is waardig voor eerbiedige begroeting, het is een onovertrefbaar veld
van verdiensten voor de wereld.’ En hij bezit deugden welke door de edelen
geliefd zijn, volkomen en perfect, onbezoedeld en puur, deugden die bevrijdend
zijn, die door de wijzen geprezen worden, die onbezoedeld zijn en die tot
concentratie van de geest strekken.”</p>
<p><a class="sc" id="87"></a>
“Dit, Ananda, is de Spiegel van de Dhamma, waarin de edele discipel, wanneer
hij dat wil, voor zichzelf kan bespiegelen: ‘Voor mij is er geen wedergeboorte
meer in de hel, in het dierenrijk, in het rijk der hongerige geesten, in geen
enkele ellendige staat. Ik ben een In de Stroom Getredene, ik kan niet meer in
ongelukkige staten vallen en ik ben hierdoor verzekerd het Nibbana te
verwerkelijken.’”</p>
<p><a class="sc" id="88"></a>
<a class="pl" id="2.10"></a>
En ook in Nadika, in het Stenen Huis, predikte de Gezegende vaak een goed
opgebouwde toespraak: “Dit is moraliteit, dit is concentratie, dit is wijsheid,
dit is bevrijding. Concentratie (meditatie), monniken, die ondersteund wordt
door deugdzaamheid brengt veel vruchten voort, veel zegening. De geest, die
ondersteund wordt door wijsheid, is volledig en geheel bevrijd van alle
aantastingen (<em>asava's</em>), namelijk: de aantasting van zintuiglijke begeerten (<em>kamasava</em>), de aantasting van worden (<em>bhavasava</em>), de aantasting van opvattingen (<em>ditthasava</em>) en de aantasting van onwetendheid (<em>avijjasava</em>).”</p>
<h3>Te Vesali</h3>
<p><a class="sc" id="89"></a>
<a class="pl" id="2.11"></a>
En toen de Heer zolang in Nadika gebleven was als dat hij dat wenste, zei hij
tegen Ananda: “Kom, Ananda, laat ons naar Vesali gaan.”—“Goed, Heer”, zei
Ananda, en de Heer vertrok vergezeld door een grote groep monniken naar Vesali
waar hij verbleef in het park van Ambapali.</p>
<h4>Indachtigheid en helder begrip</h4>
<p><a class="sc" id="90"></a>
<a class="pl" id="2.12"></a>
En daar sprak de Heer de monniken toe: “Monniken, een monnik moet indachtig en
van helder begrip zijn. Dit is onze aansporing tot jullie!”</p>
<p><a class="sc" id="91"></a>
“En hoe is een monnik indachtig (<em>sati</em>)? Hier leeft een monnik met het beschouwen van het lichaam als het lichaam,
ijverig, van helder begrip en indachtig, en hij heeft afgedaan met begeerte en
verdriet met betrekking tot de wereld; zo ook met gevoelens, de geest en de
mentale objecten. Dit is hoe een monnik indachtig is.”</p>
<p><a class="sc" id="92"></a>
<a class="pl" id="2.13"></a>
“En wanneer heeft een monnik helder begrip (<em>sampajano</em>)? Hier is een monnik, wanneer hij naar voren of naar achteren beweegt, zich
gewaar van wat hij doet; in het naar voren of naar achteren kijken, is hij zich
gewaar van wat hij doet; in het buigen en strekken is hij zich gewaar van wat
hij doet; in het dragen van zijn onder- en bovengewaad en in het dragen van
zijn bedelnap, is hij zich gewaar van wat hij doet; in het eten, drinken,
kauwen en het proeven, is hij zich gewaar van wat hij doet; tijdens zijn
ontlasting en zijn urineren is hij zich gewaar van wat hij doet; in het lopen,
staan, zitten en liggen, is hij zich gewaar van wat hij doet; in het wakker
zijn, in het spreken of in het stilzwijgen, is hij zich gewaar van wat hij
doet. Zo is een monnik wanneer die helder begrip heeft.”</p>
<p><a class="sc" id="93"></a>
“Een monnik moet indachtig zijn en van helder begrip. Dit is onze aansporing
tot jullie!”</p>
<h4>Ambapali en de Licchavi's</h4>
<p><a class="sc" id="94"></a>
<a class="pl" id="2.14"></a>
In die tijd hoorde Ambapali, de courtisane, dat de Gezegende in Vesali was
gearriveerd en in haar park verbleef. Ze liet de beste rijtuigen in gereedheid
brengen en reed van Vesali naar haar park. Ze reed tot zover de bodem dat
toeliet, stapte toen uit, en ging daarna te voet verder naar waar de Heer zich
bevond. Ze begroette de Heer en ging aan zijn zijde zitten. Toen zij daar zat,
instrueerde, inspireerde, verkwikte en verblijdde de Heer haar met een gesprek
over de Dhamma. En nadat zij aldus verblijd was, zei Ambapali: “Heer, dat de
Gezegende samen met de orde van monniken, van mij morgen een maal mag
ontvangen!” De Heer stemde stilzwijgend toe, en omdat Ambapali zijn stilzwijgen
begreep, stond ze van haar zitplaats op, groette de Heer, en vertrok terwijl ze
haar rechterzijde naar hem toe gericht hield.</p>
<p><a class="sc" id="95"></a>
<a class="pl" id="2.15"></a>
En de Licchavi's van Vesali hoorden dat de Gezegende in Vesali was gearriveerd
en in het park van Ambapali verbleef. Dus lieten zij de beste rijtuigen in
gereedheid brengen en reden Vesali uit. En sommige van de jonge Licchavi's
waren geheel in het blauw, met blauwe make-up, blauwe kleren en blauwe
sieraden, terwijl sommigen in het geel waren, sommigen in het rood, sommigen in
het wit, met witte make-up, witte kleren en witte sieraden.</p>
<p><a class="sc" id="96"></a>
<a class="pl" id="2.16"></a>
En Ambapali kwam de Liccavi's tegen, as na as, wiel na wiel, juk na juk. En zij
zeiden tegen haar: “Ambapali, waarom rijdt je ons op deze manier
tegemoet?”—“Omdat, jonge heren, de Gezegende met zijn orde van monniken door
mij voor een maaltijd is uitgenodigd.”</p>
<p><a class="sc" id="97"></a>
“Ambapali! Sta dit maal voor honderdduizend geldstukken af!” Maar Ambapali
antwoordde: “Jonge heren, zelfs al zouden jullie mij Vesali geven met al het
bijbehorende land, dan zou ik zo'n belangrijk maal niet afstaan!”</p>
<p><a class="sc" id="98"></a>
Toen knipten de Licchavi's met hun vingers, en riepen: “Wij zijn verslagen door
de mango-vrouw! Wij zijn overtroffen door de mango-vrouw!” En ze vervolgden hun
weg naar het park van Ambapali.</p>
<p><a class="sc" id="99"></a>
<a class="pl" id="2.17"></a>
En nadat de Heer de Licchavi's op grote afstand had zien aankomen, zei hij:
“Monniken, indien iemand van jullie de goden van de Drieëndertig nog niet heeft
gezien, kijk dan eens naar deze groep Liccavi's! Bekijk hen eens goed, dan
krijg je een goed beeld van de goden van de Drieëndertig!”</p>
<p><a class="sc" id="100"></a>
<a class="pl" id="2.18"></a>
De Liccavi's reden in hun rijtuigen zo ver de bodem dat toeliet, stapten toen
uit, en gingen daarna te voet verder naar waar de Heer zich bevond. Zij
begroetten de Heer en gingen aan een zijde zitten. En toen zij daar zaten,
instrueerde, inspireerde, verkwikte en verblijdde de Heer hen met een gesprek
over de Dhamma. En nadat zij aldus verblijd waren, zeiden zij: “Heer, dat de
Gezegende samen met de orde van monniken, van ons morgen een maal mag
ontvangen!”</p>
<p><a class="sc" id="101"></a>
“Maar, Liccavi's, ik heb al een maal voor morgen geaccepteerd van Ambapali, de
courtisane!” Toen knipten de Licchavi's met hun vingers, en riepen: “Wij zijn
verslagen door de mango-vrouw! Wij zijn overtroffen door de mango-vrouw!” En
toen, nadat zij door zijn woorden waren verheugd en verblijd, stonden ze van
hun zitplaatsen op, groetten de Heer, en terwijl zij hun rechterzijde naar hem
toe gericht hielden, vertrokken zij.</p>
<p><a class="sc" id="102"></a>
<a class="pl" id="2.19"></a>
En nadat de nacht bijna voorbij was en ze thuis een heerlijk maal van vast en
zacht voedsel bereid had, berichtte Ambapali de Gezegende: “Het is tijd, Heer.
Het maal is gereed.” En nadat hij zichzelf gekleed had, zijn gewaad en bedelnap
genomen had, ging de Heer met de orde van monniken naar het huis van Ambapali
waar zij op de voor hen in gereedheid gebrachte zetels gingen zitten. En ze
bediende de Boeddha en zijn orde van monniken met heerlijk vast en zacht
voedsel totdat zij voldaan waren. En toen de Heer zijn maal beëindigd had en
zijn hand van de bedelnap weghaalde, nam Ambapali een lage zetel en ging ze aan
een zijde zitten. Toen zij daar zo zat, zei ze: “Heer, ik geef dit park aan de
orde van monniken met de Boeddha aan het hoofd.” De Heer nam het park aan en
toen instrueerde, inspireerde, verkwikte en verblijdde hij haar met een gesprek
over de Dhamma, waarna hij van zijn zitplaats opstond en vertrok.</p>
<p><a class="sc" id="103"></a>
<a class="pl" id="2.20"></a>
En terwijl hij te Vesali verbleef, predikte de Heer een goed opgebouwde
toespraak tot de monniken: “Dit is moraliteit, dit is concentratie, dit is
wijsheid, dit is bevrijding. Concentratie (meditatie), monniken, die
ondersteund wordt door deugdzaamheid brengt veel vruchten voort, veel zegening.
De geest, die ondersteund wordt door wijsheid, is volledig en geheel bevrijd
van alle aantastingen (<em>asava's</em>), namelijk: de aantasting van zintuiglijke begeerten (<em>kamasava</em>), de aantasting van worden (<em>bhavasava</em>), de aantasting van opvattingen (<em>ditthasava</em>) en de aantasting van onwetendheid (<em>avijjasava</em>).”</p>
<h3>Te Beluva</h3>
<p><a class="sc" id="104"></a>
<a class="pl" id="2.21"></a>
En toen de Heer zolang in het park van Ambapali gebleven was als dat hij dat
wenste, zei hij tegen Ananda: “Kom, Ananda, laat ons naar Beluva gaan.”—“Goed,
Heer”, zei Ananda, en de Heer vertrok vergezeld door een grote groep monniken
naar het dorp Beluva en verbleef daar.</p>
<h4>De zeer ernstige ziekte van de Gezegende</h4>
<p><a class="sc" id="105"></a>
<a class="pl" id="2.22"></a>
Daar sprak de Gezegende tot de monniken: “Ga nu, monniken, en zoek ergens in de
omgeving van Vesali een onderkomen bij vrienden, kennissen of donateurs, en
breng daar het regenseizoen door. Ikzelf zal het regenseizoen hier in Beluva
doorbrengen.”—“Goed, Heer”, antwoordden de monniken, en zij deden wat hen
gezegd was. De Heer bracht het regenseizoen door in Beluva.</p>
<p><a class="sc" id="106"></a>
<a class="pl" id="2.23"></a>
En gedurende het regenseizoen werd de Heer overvallen door een verschrikkelijke
ziekte. Er ontstond een snerpende en zeer ernstige pijn in hem alsof hij eraan
zou gaan sterven. Maar de Gezegende verdroeg dit allemaal indachtig, met helder
begrip en zonder klagen. En hij dacht: “Het zou niet juist zijn als ik tot mijn
uiteindelijke heengaan overga zonder mijn volgelingen toegesproken te hebben en
afscheid van de gemeenschap van monniken te hebben genomen. Ik zal deze ziekte
door de kracht van de wil onderdrukken en mij toeleggen op de wil om verder te
leven.” En zo gebeurde het dat de ziekte van de Gezegende afnam.</p>
<p><a class="sc" id="107"></a>
<a class="pl" id="2.24"></a>
En de Gezegende herstelde van zijn ziekte. Zodra hij zich wat beter voelde,
ging hij naar buiten en ging hij op een zetel zitten die voor hem, in de
schaduw aan de voorkant van zijn verblijf, in gereedheid was gebracht. Toen
kwam de Eerwaarde Ananda naar hem toe, begroette hem, ging aan een zijde zitten
en zei: “Heer, ik heb gezien dat het goed gaat met de Heer! Ik heb gezien hoe
de Heer dit alles geduldig verdroeg! En, Heer, mijn lichaam was als dat van een
dronkaard. Ik verloor de controle over mezelf en alles om mij heen werd wazig
vanwege de ziekte van de Gezegende! De enige gedachte die mij troostte was: ‘De
Heer zal niet het uiteindelijke Nibbana verwerven voordat hij enige laatste
instructies aan de gemeenschap van monniken heeft gegeven.’”</p>
<p><a class="sc" id="108"></a>
<a class="pl" id="2.25"></a>
“Maar, Ananda, wat verwacht de gemeenschap van monniken van mij nog meer? Ik
heb de Dhamma onderwezen, Ananda, zonder enig onderscheid te maken tussen
ingewijden en niet ingewijden; met betrekking tot de Leer, Ananda, heeft de
Tathagata niet zoiets als een gesloten vuist van een leraar die iets achter
houdt. Als er iemand is die denkt: ‘Ik zal de gemeenschap van monniken leiden’
of ‘de gemeenschap van monniken is van mij afhankelijk’, laat hem de
gemeenschap van monniken dan enige instructies geven. Maar, Ananda, de
Tathagata heeft niet het idee dat <em>hij</em> het is die de gemeenschap van monniken leidt of dat de gemeenschap van
monniken van <em>hem</em> afhankelijk is. Welke instructie zou hij dan aan de gemeenschap van monniken
nog moeten geven?”</p>
<p><a class="sc" id="109"></a>
“Ik ben nu zwak, Ananda, oud en versleten. Ik ben tachtig jaren oud, mijn leven
zit erop. Net zoals een oude kar, Ananda, die met de grootst mogelijke moeite
met riemen bij elkaar gehouden wordt, zo wordt ook het lichaam van de Tathagata
in beweging gehouden. Het is alleen dan, Ananda, wanneer de Tathagata zijn
aandacht terugtrekt van externe dingen en met de opheffing van bepaalde
gevoelens—wanneer hij in de tot eenheid geconcentreerde toestand van de geest
verkeert—dat zijn lichaam nog enig comfort kent.”</p>
<p><a class="sc" id="110"></a>
<a class="pl" id="2.26"></a>
“Wees daarom, Ananda, als een eiland voor jullie zelf, een toevlucht voor
jullie zelf, zoek geen externe toevlucht. Met de Dhamma als jullie eiland, met
de Dhamma als jullie toevlucht, zoek geen andere toevlucht. En hoe, Ananda, is
een monnik een eiland voor zichzelf, een toevlucht voor zichzelf, zoekt hij
geen externe toevlucht? Hoe, zoekt hij, met de Dhamma als zijn eiland, met de
Dhamma als zijn toevlucht, geen andere toevlucht? Hier (in deze leer), Ananda,
beschouwt een monnik het lichaam als het lichaam, ijverig, volledig gewaar en
indachtig, doet hij af met begeerte en verdriet met betrekking tot de wereld.
En zo ook wanneer hij gevoelens als gevoelens beschouwt, de geest als de geest
beschouwt, mentale objecten als mentale objecten beschouwt, ijverig, volledig
gewaar en indachtig, en doet hij af met begeerte en verdriet met betrekking tot
de wereld. Dat, Ananda, is hoe een monnik een eiland voor zichzelf is, een
toevlucht voor zichzelf is, en hoe hij geen externe toevlucht zoekt; dat is hoe
hij de Dhamma als zijn eiland heeft, hoe hij de Dhamma als zijn toevlucht
heeft, en hoe hij geen externe toevlucht zoekt.”</p>
<p><a class="sc" id="111"></a>
“En zij, Ananda, die nu leven of zij die leven wanneer ik ben heengegaan, als
zij als een eiland voor zichzelf zijn, als zij een toevlucht voor zichzelf
zijn, en geen andere toevlucht zoeken; diegenen die de Dhamma als hun eiland en
toevlucht hebben en geen andere toevlucht zoeken; zij zijn het die het hoogste
zullen bereiken indien zij verlangend zijn om te leren.”</p>
<p>Einde van de tweede sectie.</p>
<h2>Sectie 3: Het afstand doen van de wil om langer te leven</h2>
<h4>De Gezegende spoort aan</h4>
<p><a class="sc" id="112"></a>
<a class="pl" id="3.1"></a>
Toen de Heer vroeg in de morgen was opgestaan, zich aangekleed had en zijn
bedelnap en gewaad genomen had, liep hij Vesali binnen voor de voedselronde. Na
zijn terugkeer van de voedselronde en na de maaltijd, sprak hij tot de
Eerwaarde Ananda: “Neem een kleed, Ananda, en laat ons de dag op de heilige
plek Capala doorbrengen.”—“Goed, Heer”, antwoordde Ananda, en hij nam een kleed
en volgde de Gezegende.</p>
<p><a class="sc" id="113"></a>
<a class="pl" id="3.2"></a>
En de Gezegende ging naar de Capala plaats en ging daar op de zetel zitten die
voor hem in gereedheid was gebracht. Nadat de Eerwaarde Ananda aan zijn zijde
was gaan zitten en de Gezegende eerbiedig begroet had, zei de Heer tegen hem:
“Vesali, Ananda, is aangenaam, en aangenaam zijn de heilige plaatsen Udena,
Gotamaka, Sattambaka, Bahuputta, Sarandada en Capala.”</p>
<p><a class="sc" id="114"></a>
<a class="pl" id="3.3"></a>
“Ananda, wie dan ook de vier wegen naar kracht (<em>iddhi pada</em>) ontwikkeld heeft, hen regelmatig beoefend heeft, van hen zijn voertuig
gemaakt heeft, van hen zijn fundament gemaakt heeft, hen verankerd heeft, hen
zich eigen gemaakt heeft en er op de juiste manier mee verbonden is, kan
ongetwijfeld, indien hij dat wil, een eeuw leven of tot de rest ervan. De
Tathagata, Ananda, heeft deze wegen naar kracht ontwikkeld. Daarom kan de
Tathagata, indien hij dat wil, een eeuw leven of tot de rest ervan.”</p>
<p><a class="sc" id="115"></a>
<a class="pl" id="3.4"></a>
Maar de Eerwaarde Ananda was niet in staat deze duidelijke suggestie, dit
duidelijke gebaar te begrijpen dat door de Gezegende werd aangereikt. En omdat
zijn geest zó door Mara in beslag werd genomen, smeekte hij de Heer niet:
“Heer, laat de Gezegende een eeuw blijven! Laat de Gelukkige tot het einde van
een eeuw blijven Heer, voor het welzijn en het geluk van de mensheid, uit
mededogen voor de wereld, voor het voordeel, het welzijn en geluk van goden en
mensen!”</p>
<p><a class="sc" id="116"></a>
<a class="pl" id="3.5"></a>
En zelfs toen de Gezegende voor een tweede en een derde keer zijn woorden had
herhaald, bleef de Eerwaarde Ananda zwijgen.</p>
<p><a class="sc" id="117"></a>
<a class="pl" id="3.6"></a>
Toen zei de Gezegende tot Ananda: “Ga nu, Ananda, en doe wat je denkt dat
passend is.”—“Goed, Heer.” En de Eerwaarde Ananda stond van zijn zitplaats op,
groette de Heer op respectvolle wijze, en terwijl hij zijn rechterzijde naar
hem gericht hield, nam hij plaats onder een boom, even verderop.</p>
<h4>De smeekbede van Mara</h4>
<p><a class="sc" id="118"></a>
<a class="pl" id="3.7"></a>
En al gauw nadat Ananda vertrokken was, kwam Mara de Kwade naar de Heer, ging
aan zijn zijde staan en zei: “Heer, laat de Gezegende nu overgaan tot het
uiteindelijke heengaan! De tijd voor het uiteindelijke heengaan van de
Tathagata is gekomen! Nu is het de tijd voor het uiteindelijke heengaan van de
Gezegende! Want de Gezegende heeft dit gezegd: ‘Kwade, ik zal niet overgaan tot
het uiteindelijke heengaan totdat mijn monniken en nonnen, lekenmannen en
lekenvrouwen, ware discipelen zijn geworden—wijs, goed gedisciplineerd, vaardig
en geleerd, kenners van de Dhamma, die in overeenstemming met de Dhamma leven,
volgens een passend gedrag leven; en nadat zij de woorden van hun Meester
geleerd hebben, in staat zijn deze te verkondigen, in detail uit te leggen en
te verduidelijken; totdat zij in staat zijn verkeerde leerstellingen die zijn
ontstaan, met het licht van de Dhamma te verwerpen en deze overtuigende en
bevrijdende</p>
Dhamma te onderwijzen.’”
<p><a class="sc" id="119"></a>
<a class="pl" id="3.8"></a>
“En nu, Heer, zijn monniken en nonnen, lekenmannen en lekenvrouwen ware
discipelen van de Gezegende geworden—wijs, goed gedisciplineerd, vaardig en
geleerd, kenners van de Dhamma, die in overeenstemming met de Dhamma leven,
volgens een passend gedrag leven; en nadat zij de woorden van hun Meester
geleerd hebben, in staat zijn deze te verkondigen, in detail uit te leggen en
te verduidelijken; totdat zij in staat zijn verkeerde leerstellingen die zijn
ontstaan, met het licht van de Dhamma te verwerpen en deze overtuigende en
bevrijdende Dhamma te onderwijzen. Laat de Gezegende nu overgaan tot het
uiteindelijke heengaan! De tijd voor het uiteindelijke heengaan van de
Tathagata is gekomen! Nu is het de tijd voor het uiteindelijke heengaan van de
Gezegende! En de Gezegende heeft ook gezegd: ‘Kwade, ik zal niet overgaan tot
het uiteindelijke heengaan, totdat dit heilige leven dat door mij onderwezen
is, gezegevierd heeft, bloeiend is, wijd en zijd goed bekend is geworden en
onder goden en mensen goed verkondigd is.’ En dit is allemaal op deze wijze
uitgekomen. Dus, Heer, laat de Gezegende nu overgaan tot het uiteindelijke
heengaan! De tijd voor het uiteindelijke heengaan van de Tathagata is gekomen!
Nu is het de tijd voor het uiteindelijke heengaan van de Gezegende!”</p>
<h4>De Gezegende geeft zijn wil om verder te leven op</h4>
<p><a class="sc" id="120"></a>
<a class="pl" id="3.9"></a>
Hierop sprak de Heer tot Mara, de Kwade: “Maak je niet druk, Kwade. Het
uiteindelijke heengaan van de Tathagata zal niet lang meer uitblijven. Over
drie maanden zal de Tathagata overgaan tot zijn uiteindelijke heengaan.”</p>
<p><a class="sc" id="121"></a>
<a class="pl" id="3.10"></a>
En zo gaf de Gezegende indachtig en met volledig gewaarzijn, bij de Capala
plaats zijn wil op om verder te leven. En vanwege het feit dat de Heer zijn wil
opgaf om verder te leven, vond er een hevige aardbeving plaats,
verschrikkelijk, beangstigend, welke met donderslagen die door de lucht rolden
gepaard ging. En de Gezegende aanschouwde dit met begrip, en sprak toen dit
verheven vers uit:</p>
<blockquote class="gatha">
<p><a class="sc" id="122"></a>
“Grote en kleine dingen die het leven veroorzaken<br>
—die het proces zijn van worden—<br>
deze worden door de wijze allemaal achtergelaten.<br>
Met innerlijke kalmte en vreugde<br>
doet hij de ijzeren mantel van het worden uiteen barsten.”</p>
</blockquote>
<p><a class="sc" id="123"></a>
<a class="pl" id="3.11"></a>
En de Eerwaarde Ananda dacht: “Het is prachtig, het is wonderbaarlijk hoe deze
grote aardbeving ontstaat, deze verschrikkelijk aardbeving die zo beangstigend
is en gepaard gaat met donderslagen die door de lucht rollen! Wat kan daarvan
de reden zijn, wat de oorzaak, dat een aardbeving van deze omvang
plaatsvindt?”</p>
<h4>Acht oorzaken van aardbevingen</h4>
<p><a class="sc" id="124"></a>
<a class="pl" id="3.12"></a>
En de Eerwaarde Ananda ging naar de Gezegende, groette hem op eerbiedwaardige
wijze en ging aan zijn zijde zitten. Toen sprak hij de Gezegende aan met de
woorden: “Het is prachtig, het is wonderbaarlijk hoe deze grote aardbeving
ontstaat, deze verschrikkelijke aardbeving die zo beangstigend is en die
gepaard gaat met donderslagen die door de lucht rollen! Wat kan daarvan de
reden zijn, wat de oorzaak, dat een aardbeving van deze omvang plaatsvindt?”</p>
<p><a class="sc" id="125"></a>
<a class="pl" id="3.13"></a>
“Ananda, er zijn acht redenen, acht oorzaken waardoor een machtige aardbeving
ontstaat. Deze grote aarde is ingesteld op water, het water op de atmosfeer, en
de atmosfeer op de ruimte. Als er, Ananda, een machtige atmosferische
verstoring plaatsvindt, brengt dit het water in beroering; door het water dat
in beroering wordt gebracht, beeft de aarde. Dit is de eerste reden, de eerste
oorzaak die machtige aardbevingen doet ontstaan.”</p>
<p><a class="sc" id="126"></a>
<a class="pl" id="3.14"></a>
“En in de tweede plaats, Ananda, is er een asceet of een heilige man van grote
macht, iemand die meester is over zijn geest, of een machtige en vooraanstaande
deva die een intense concentratie ontwikkelt op het beperkte aspect van het
aarde-element en een intense concentratie ontwikkelt op de onbegrensde graad
van het waterelement. Ook hij, is er de oorzaak van dat de aarde beeft, siddert
en schudt. Dit is de tweede reden, de tweede oorzaak die machtige aardbevingen
doet ontstaan.”</p>
<p><a class="sc" id="127"></a>
<a class="pl" id="3.15"></a>
“En, Ananda, wanneer een Bodhisatta uit de Tusita hemel vertrekt en afdaalt in
de baarmoeder van zijn moeder, indachtig en volledig gewaar, dan beeft, siddert
en schudt de aarde. Dit is de derde reden, de derde oorzaak die machtige
aardbevingen doet ontstaan.”</p>
<p><a class="sc" id="128"></a>
<a class="pl" id="3.16"></a>
“En, Ananda, wanneer een Bodhisatta uit de baarmoeder van zijn moeder
tevoorschijn komt, indachtig en volledig gewaar, dan beeft, siddert en schudt
de aarde. Dit is de vierde reden, de vierde oorzaak die machtige aardbevingen
doet ontstaan.”</p>
<p><a class="sc" id="129"></a>
<a class="pl" id="3.17"></a>
“En, Ananda, wanneer de Tathagata de onvergelijkbare verlichting verwerft, dan
beeft, siddert en schudt de aarde. Dit is de vijfde reden, de vijfde oorzaak
die machtige aardbevingen doet ontstaan.”</p>
<p><a class="sc" id="130"></a>
<a class="pl" id="3.18"></a>
“En, Ananda, wanneer de Tathagata het Wiel van de Dhamma in beweging zet, dan
beeft, siddert en schudt de aarde. Dit is de zesde reden, de zesde oorzaak die
machtige aardbevingen doet ontstaan.”</p>
<p><a class="sc" id="131"></a>
<a class="pl" id="3.19"></a>
“En, Ananda, wanneer de Tathagata, indachtig en volledig gewaar, de wil
verzaakt om verder te leven, dan beeft, siddert en schudt de aarde. Dit is de
zevende reden, de zevende oorzaak die machtige aardbevingen doet ontstaan.”</p>
<p><a class="sc" id="132"></a>
<a class="pl" id="3.20"></a>
“En, Ananda, wanneer de Tathagata het Nibbana element verwerft zonder
overblijfsel, dan beeft, siddert en schudt de aarde. Dit is de achtste reden,
de achtste oorzaak die machtige aardbevingen doet ontstaan.”</p>
<h4>De acht bijeenkomsten</h4>
<p><a class="sc" id="133"></a>
<a class="pl" id="3.21"></a>
“Er zijn, Ananda, acht soorten van bijeenkomsten, dat wil zeggen, bijeenkomsten
van Khattiya's, bijeenkomsten van brahmanen, bijeenkomsten van huishouders,
bijeenkomsten van asceten, bijeenkomsten van deva's van het rijk van de Vier
Grote Koningen, bijeenkomsten van de Drieëndertig Goden, van Mara's en van
Brahma's.”</p>
<p><a class="sc" id="134"></a>
<a class="pl" id="3.22"></a>
“En ik herinner mij nog goed, Ananda, hoe ik vele honderden bijeenkomsten van
Khattiya's bijwoonde. En voordat ik bij hen ging zitten, voordat ik tot hen
sprak en me in hun gesprek mengde, deed ik mijn verschijning en mijn spraak op
die van hen gelijken, hoe dat ook mocht zijn. En ik instrueerde, inspireerde,
verkwikte en verblijdde hen met een gesprek over de Dhamma. Maar toen ik met
hen sprak, kenden zij mij niet en vroegen zij zichzelf niet af: ‘Wie is dat die
zo spreekt? Is dat een deva of een mens?’ En nadat ik hen de Dhamma had
onderwezen, hen geïnspireerd had, hen verkwikt had en hen verblijd had met een
gesprek over de Dhamma, verdween ik. En ook nadat ik verdwenen was, kenden zij
mij niet en vroegen zij zichzelf niet af: ‘Wie was dat die verdwenen is? Was
het een deva of een mens?’”</p>
<p><a class="sc" id="135"></a>
<a class="pl" id="3.23"></a>
“En ik herinner mij nog goed, Ananda, hoe ik vele honderden bijeenkomsten van
brahmanen, bijeenkomsten van huishouders, bijeenkomsten van asceten,
bijeenkomsten van deva's van het rijk van de Vier Grote Koningen, bijeenkomsten
van de Drieëndertig Goden, van Mara's en van Brahma's bijwoonde. En voordat ik
bij hen ging zitten (...) kenden zij mij niet en vroegen zij zichzelf niet af:
‘Wie was dat die verdwenen is? Was dat een deva of een mens?’”</p>
<p>“Dat, Ananda, zijn de acht bijeenkomsten.”</p>
<h4>De acht fases van meesterschap</h4>
<p><a class="sc" id="136"></a>
<a class="pl" id="3.24"></a>
“Ananda, er zijn acht fases van meesterschap. Welke zijn deze?”</p>
<p><a class="sc" id="137"></a>
<a class="pl" id="3.25"></a>
“Terwijl iemand innerlijke vormen waarneemt, ziet hij ook externe vormen,
klein, mooi of lelijk; en omdat hij ze meester is, is hij gewaar dat hij ze
waarneemt en ze kent zoals ze werkelijk zijn. Dit is de eerste fase van
meesterschap.”</p>
<p><a class="sc" id="138"></a>
<a class="pl" id="3.26"></a>
“Terwijl iemand innerlijke vormen waarneemt, ziet hij ook externe vormen,
groot, mooi of lelijk; en omdat hij ze meester is, is hij gewaar dat hij ze
waarneemt en ze kent zoals ze werkelijk zijn. Dit is de tweede fase van
meesterschap.”</p>
<p><a class="sc" id="139"></a>
<a class="pl" id="3.27"></a>
“Terwijl iemand geen innerlijke vormen waarneemt, ziet hij externe vormen,
klein, mooi of lelijk; en omdat hij ze meester is, is hij gewaar dat hij ze
waarneemt en ze kent zoals ze werkelijk zijn. Dit is de derde fase van
meesterschap.”</p>
<p><a class="sc" id="140"></a>
<a class="pl" id="3.28"></a>
“Terwijl iemand geen innerlijke vormen waarneemt, ziet hij externe vormen,
groot, mooi of lelijk; en omdat hij ze meester is, is hij gewaar dat hij ze
waarneemt en ze kent zoals ze werkelijk zijn. Dit is de vierde fase van
meesterschap.”</p>
<p><a class="sc" id="141"></a>
<a class="pl" id="3.29"></a>
“Terwijl iemand geen innerlijke vormen waarneemt, ziet hij externe vormen die
blauw zijn, die een blauwe kleur hebben, die een blauwe glans hebben. Net zoals
de bloesem van vlas die blauw is, die een blauwe kleur heeft, die een blauwe
glans heeft; of zoals een doek uit Benares die zacht is aan beide zijden en die
blauw is, die een blauwe kleur heeft, die een blauwe glans heeft. Wanneer
iemand externe vormen ziet die blauw zijn en er meester over is, is hij gewaar
dat hij ze waarneemt en ze kent zoals ze werkelijk zijn. Dit is de vijfde fase
van meesterschap.”</p>
<p><a class="sc" id="142"></a>
<a class="pl" id="3.30"></a>
“Terwijl iemand geen innerlijke vormen waarneemt, ziet hij externe vormen die
geel zijn, die een gele kleur hebben, die een gele glans hebben. Net zoals de
fijne bloesem van de Kanikara die geel is, die een gele kleur heeft, die een
gele glans heeft; of zoals een doek uit Benares die zacht is aan beide zijden
en die geel is, die een gele kleur heeft, die een gele glans heeft. Wanneer
iemand externe vormen ziet die geel zijn en er meester over is, is hij gewaar
dat hij ze waarneemt en ze kent zoals ze werkelijk zijn. Dit is de zesde fase
van meesterschap.”</p>
<p><a class="sc" id="143"></a>
<a class="pl" id="3.31"></a>
“Terwijl iemand geen innerlijke vormen waarneemt, ziet hij externe vormen die
rood zijn, die een rode kleur hebben, die een rode glans hebben. Net zoals de
bloesem van de Bandhujivaka die rood is, die een rode kleur heeft, die een rode
glans heeft; of zoals een doek uit Benares die zacht is aan beide zijden en die
rood is, die een rode kleur heeft, die een rode glans heeft. Wanneer iemand
externe vormen ziet die rood zijn en er meester over is, is hij gewaar dat hij
ze waarneemt en ze kent zoals ze werkelijk zijn. Dit is de zevende fase van
meesterschap.”</p>
<p><a class="sc" id="144"></a>
<a class="pl" id="3.32"></a>
“Terwijl iemand geen innerlijke vormen waarneemt, ziet hij externe vormen die
wit zijn, die een witte kleur hebben, die een witte glans hebben. Net zoals de
morgenster Osadhi die wit is, die een witte kleur heeft, die een witte glans
heeft; of zoals een doek uit Benares die zacht is aan beide zijden en die wit
is, die een witte kleur heeft, die een witte glans heeft. Wanneer iemand
externe vormen ziet die wit zijn en er meester over is, is hij gewaar dat hij
ze waarneemt en ze kent zoals ze werkelijk zijn. Dit is de achtste fase van
meesterschap.”</p>
<p><a class="sc" id="145"></a>
“Dit, Ananda, zijn de acht fases van meesterschap.”</p>
<h4>De acht bevrijdingen</h4>
<p><a class="sc" id="146"></a>
<a class="pl" id="3.33"></a>
“Ananda, er zijn acht bevrijdingen. Welke zijn deze?”</p>
<p><a class="sc" id="147"></a>
“Terwijl men zelf vorm heeft, neemt men externe vormen waar. Dit is de eerste
bevrijding.”</p>
<p><a class="sc" id="148"></a>
“Terwijl men zijn eigen vorm niet gewaar is, neemt men externe vormen waar. Dit
is de tweede bevrijding.”</p>
<p><a class="sc" id="149"></a>
“Wanneer men denkt: ‘het is mooi’, heeft men het opgemerkt. Dit is de derde
bevrijding.”</p>
<p><a class="sc" id="150"></a>
“Door volledig de waarneming van vorm voorbij te gaan, door de verdwijning van
de waarnemingen van de zintuiglijke reacties en door geen aandacht meer te
schenken aan de verscheidenheid aan waarnemingen, gaat en verblijft hij in de
sfeer van oneindige ruimte. Dit is de vierde bevrijding.”</p>
<p><a class="sc" id="151"></a>
“Door volledig de sfeer van oneindige ruimte voorbij te gaan, gaat en verblijft
hij in de sfeer van oneindig bewustzijn. Dit is de vijfde bevrijding.”</p>
<p><a class="sc" id="152"></a>
“Door volledig de sfeer van oneindig bewustzijn voorbij te gaan, gaat en
verblijft hij in de sfeer van niets-heid. Dit is de zesde bevrijding.”</p>
<p><a class="sc" id="153"></a>
“Door volledig de sfeer van niets-heid voorbij te gaan, gaat en verblijft hij
in de sfeer van noch waarnemen noch niet waarnemen. Dit is de zevende
bevrijding.”</p>
<p><a class="sc" id="154"></a>
“Door volledig de sfeer van waarnemen noch niet waarnemen voorbij te gaan, gaat
en verblijft hij in de opheffing van waarneming en gevoel. Dit is de achtste
bevrijding.</p>
<p>“Dit, Ananda, zijn de acht bevrijdingen.”</p>
<h4>Mara's voormalige verzoek</h4>
<p><a class="sc" id="155"></a>
<a class="pl" id="3.34"></a>
“Eens, Ananda, verbleef ik te Uruvela, op de bank van de rivier de Nerañjara,
aan de voet van de geitherders boom, kort na mijn verheven verlichting. En
Mara, de Kwade, benaderde mij en zei: ‘Heer, laat de Gezegende nu overgaan tot
het uiteindelijke heengaan! De tijd voor het uiteindelijke heengaan van de
Tathagata is gekomen! Nu is het de tijd voor het uiteindelijke heengaan van de
Gezegende!’”</p>
<p><a class="sc" id="156"></a>
<a class="pl" id="3.35"></a>
“Toen, Ananda, antwoordde ik Mara, de Kwade, met de woorden: ‘Kwade, ik zal
niet overgaan tot het uiteindelijke heengaan totdat mijn monniken en nonnen,
lekenmannen en lekenvrouwen, ware discipelen zijn geworden—wijs, goed
gedisciplineerd, vaardig en geleerd, kenners van de Dhamma, die in
overeenstemming met de Dhamma leven en volgens een passend gedrag leven; en
nadat zij de woorden van hun Meester geleerd hebben, in staat zijn deze te
verkondigen, in detail uit te leggen en te verduidelijken; totdat zij in staat
zijn verkeerde leerstellingen die zijn ontstaan, met het licht van de Dhamma te
verwerpen en deze overtuigende en bevrijdende Dhamma te onderwijzen. Kwade, ik
zal niet overgaan tot het uiteindelijke heengaan, totdat dit heilige leven dat
door mij onderwezen is, gezegevierd heeft, bloeiend is, wijd en zijd goed
bekend is en onder goden en mensen goed verkondigd is.’”</p>
<p><a class="sc" id="157"></a>
<a class="pl" id="3.36"></a>
“En vandaag, Ananda, benaderde Mara mij wederom bij de Capala plaats, ging aan
mijn zijde staan en zei: ‘Heer, laat de Gezegende nu overgaan (...). Want de
Gezegende heeft dit gezegd: ‘Kwade, ik zal niet overgaan tot het uiteindelijke
heengaan totdat mijn monniken en nonnen (...). En nu, Heer, zijn monniken en
nonnen, lekenmannen en lekenvrouwen ware discipelen van de Gezegende
geworden—wijs, goed gedisciplineerd (...).’”</p>
<p><a class="sc" id="158"></a>
<a class="pl" id="3.37"></a>
“En toen, Ananda, antwoordde ik Mara de Kwade, met de woorden: ‘Maak je niet
druk, Kwade. Het uiteindelijke heengaan van de Tathagata zal niet lang meer
uitblijven. Over drie maanden zal de Tathagata overgaan tot zijn uiteindelijke
heengaan.’ En op deze wijze, Ananda, heeft de Tathagata bij de Capala plaats,
indachtig en volledig gewaar, zijn wil om verder te leven, opgegeven.”</p>
<h4>De smeekbede van Ananda</h4>
<p><a class="sc" id="159"></a>
<a class="pl" id="3.38"></a>
Hierop zei de Eerwaarde Ananda: “Heer, laat de Gezegende een eeuw blijven! Laat
de Gelukkige tot het einde van een eeuw blijven Heer, voor het welzijn en het
geluk van de mensheid, uit mededogen voor de wereld, voor het voordeel, het
welzijn en geluk van goden en mensen!”</p>
<p><a class="sc" id="160"></a>
“Genoeg, Ananda! Smeek de Tathagata niet! Want de tijd, Ananda, voor deze
smeekbede is voorbij!”</p>
<p><a class="sc" id="161"></a>
<a class="pl" id="3.39"></a>
Maar voor een tweede en derde keer deed Ananda toch dit verzoek: “Heer, laat de
Gezegende een eeuw blijven! Laat de Gelukkige tot het einde van een eeuw
blijven Heer, voor het welzijn en het geluk van de mensheid, uit mededogen voor
de wereld, voor het voordeel, het welzijn en geluk van goden en mensen!”</p>
<p><a class="sc" id="162"></a>
Toen sprak de Gezegende tot Ananda: “Ananda, geloof jij in de verlichting van
de Tathagata?”</p>
<p>“Ja, Heer, dat doe ik!”</p>
<p><a class="sc" id="163"></a>
“Waarom dan, Ananda, val je de Tathagata tot driemaal toe lastig met ditzelfde
verzoek?”</p>
<p><a class="sc" id="164"></a>
<a class="pl" id="3.40"></a>
“Omdat ik, Heer, van de Gezegende zelf gehoord en begrepen heb dat toen de
Gezegende tegen mij zei: ‘Ananda, wie dan ook de vier wegen naar kracht
ontwikkeld heeft, deze regelmatig beoefend heeft, hiervan zijn voertuig gemaakt
heeft, hiervan zijn fundament gemaakt heeft, deze verankerd heeft, deze zich
eigen gemaakt heeft en er op de juiste manier mee verbonden is, kan
ongetwijfeld, indien hij dat wil, een eeuw leven of tot de rest ervan. De
Tathagata, Ananda, heeft deze wegen naar kracht ontwikkeld. Daarom kan de
Tathagata, indien hij dat wil, een eeuw leven of tot de rest ervan.’”</p>
<p>“En geloofde jij dat, Ananda?”</p>
<p>“Ja, Heer, dat deed ik.”</p>
<p><a class="sc" id="165"></a>
“Dan, Ananda, ligt de fout bij jou. Je hebt hierin gefaald omdat jij niet in
staat was deze duidelijke suggestie, dit duidelijke gebaar te begrijpen dat jou
door de Gezegende werd aangereikt en dat je de Tathagata niet gesmeekt hebt om
langer te blijven. Want als je dat wel gedaan zou hebben, Ananda, zou de
Tathagata je smeekbede de tweede keer geweigerd hebben, maar de derde keer zou
hij ingestemd hebben. Daarom, Ananda, ligt de fout bij jou. Hierin heb je
gefaald.”</p>
<p><a class="sc" id="166"></a>
<a class="pl" id="3.41"></a>
“Eens, Ananda, verbleef ik te Rajagaha op de Gierenpiek en zei ik tegen je:
‘Aangenaam, Ananda, is Rajagaha; aangenaam is de Gierenpiek. Ananda, wie dan
ook de vier wegen naar kracht ontwikkeld heeft (...). Daarom kan de Tathagata,
indien hij dat wil, een eeuw leven of tot de rest ervan.’”</p>
<p><a class="sc" id="167"></a>
“Maar jij, Ananda, was niet in staat om deze duidelijke suggestie, dit
duidelijke gebaar te begrijpen dat jou door de Gezegende werd aangereikt en je
smeekte de Tathagata niet om langer te blijven. Als je dat wel gedaan zou
hebben, Ananda, zou de Tathagata je smeekbede de tweede keer geweigerd hebben,
maar de derde keer zou hij ingestemd hebben. Daarom, Ananda, ligt de fout bij
jou. Hierin heb je gefaald.”</p>
<p><a class="sc" id="168"></a>
<a class="pl" id="3.42"></a>
“En ook in het Nigrodha Bos, op de Rovers Rots, in de Sattapanni Grot, op de
Vebhara Berg, bij de Zwarte Rots van Isigili, bij de Slangenvijver in het Koele
Woud, in het Topada Bos, in het Bamboe Bos bij de Eekhoorn Voederplaats, in
Jivaka's Mango Bos, en ook te Rajagaha in het Maddakucchi hertenpark.”</p>
<p><a class="sc" id="169"></a>
<a class="pl" id="3.43"></a>
“Op al deze plaatsen, Ananda, heb ik tegen je gezegd: ‘Aangenaam, Ananda, is
Rajagaha; aangenaam zijn deze plaatsen.’”</p>
<p><a class="sc" id="170"></a>
<a class="pl" id="3.44"></a>
“‘Ananda, wie dan ook de vier wegen naar kracht ontwikkeld heeft (...). Daarom
kan de Tathagata, indien hij dat wil, een eeuw leven of tot de rest ervan.’”</p>
<p><a class="sc" id="171"></a>
“Maar jij, Ananda, was niet in staat om deze duidelijke suggestie, dit
duidelijke gebaar te begrijpen dat jou door de Gezegende werd aangereikt en je
smeekte de Tathagata niet om langer te blijven. Als je dat wel gedaan zou
hebben, Ananda, zou de Tathagata je smeekbede de tweede keer geweigerd hebben,
maar de derde keer zou hij ingestemd hebben. Daarom, Ananda, ligt de fout bij
jou. Hierin heb je gefaald.”</p>
<p><a class="sc" id="172"></a>
<a class="pl" id="3.45"></a>
“En ook te Vesali, Ananda, bij het Udena heiligdom (...).”</p>
<p><a class="sc" id="173"></a>
<a class="pl" id="3.46"></a>
“En ook te Vesali, Ananda, bij het Gotamaka heiligdom, het Sattambaka
heiligdom, het Bahuputta heiligdom, het Sarandada heiligdom, heb ik tegen je
gezegd: ‘Deze plaatsen, Ananda, zijn aangenaam (...).’”</p>
<p><a class="sc" id="174"></a>
<a class="pl" id="3.47"></a>
“En vandaag, Ananda, bij het Capala heiligdom, heb ik tegen je gezegd: ‘Vesali,
Ananda, is aangenaam; aangenaam zijn de heilige plaatsen Udena, Gotamaka,
Sattambaka, Bahuputta, Sarandada en Capala. Ananda, wie dan ook de vier wegen
naar kracht ontwikkeld heeft (...). Daarom kan de Tathagata, indien hij dat
wil, een eeuw leven of tot de rest ervan.’”</p>
<p><a class="sc" id="175"></a>
“Maar jij, Ananda, was niet in staat om deze duidelijke suggestie, dit
duidelijke gebaar te begrijpen dat jou door de Gezegende werd aangereikt en je
smeekte de Tathagata niet om langer te blijven. Als je dat wel gedaan zou
hebben, Ananda, zou de Tathagata je smeekbede de tweede keer geweigerd hebben,
maar de derde keer zou hij ingestemd hebben. Daarom, Ananda, ligt de fout bij
jou. Hierin heb je gefaald.”</p>
<p><a class="sc" id="176"></a>
<a class="pl" id="3.48"></a>
“Ananda, heb ik niet reeds vanaf het allereerste begin verteld, dat alles wat
ons dierbaar en lief is aan verandering onderhevig is, dat wij hiervan moeten
scheiden en dat deze dingen veranderen? Van datgene wat geboren is, geworden
is, samengesteld is, onderhevig aan verval is, hoe kan iemand, Ananda, daarvan
zeggen: ‘Dat dit niet tot ontbinding zal komen!’ Zulk een toestand van dingen
kan niet bestaan! En van datgene, Ananda, dat de Tathagata verzaakt heeft, dat
hij in de steek gelaten heeft, dat hij opgegeven en uitgeworpen heeft—waarmee
hij zijn wil om verder te leven opgegeven heeft—is het woord van de Tathagata
voor eens en voor altijd gesproken: ‘Het uiteindelijke heengaan van de
Tathagata zal niet lang meer uitblijven. Over drie maanden zal de Tathagata
overgaan tot zijn uiteindelijke heengaan.’ En dat de Tathagata zulk een
verklaring terug zou nemen voor de wil om verder te leven, is niet mogelijk.”</p>
<h4>De laatste aansporing</h4>
<p><a class="sc" id="177"></a>
“Kom nu, Ananda, laat ons naar de Gewelfde Hal gaan, in het Grote Woud.”—“Goed,
Heer.”</p>
<p><a class="sc" id="178"></a>
<a class="pl" id="3.49"></a>
En de Heer ging met de Eerwaarde Ananda naar de Gewelfde Hal in het Grote woud.
Toen hij daar aankwam, zei hij: “Ananda, ga naar de monniken die in de omgeving
van Vesali verblijven, en roep hen bijeen bij de vergaderhal.”—“Goed, Heer”,
zei Ananda, en hij deed wat hem gevraagd was. Daarna kwam hij naar de Heer,
groette hem, stond aan zijn zijde en zei: “Heer, de orde van monniken is
bijeengekomen. Het is nu tijd voor de Heer om te doen wat hij vindt dat goed
is.”</p>
<p><a class="sc" id="179"></a>
<a class="pl" id="3.50"></a>
Daarop trad de Heer de vergaderhal binnen en toen hij plaats genomen had op de
zetel die voor hem in gereedheid was gebracht, spoorde hij de monniken aan met
de woorden: “Welnu, monniken, ik zeg jullie, dat jullie deze leerstellingen,
waarvan ik directe kennis bezit en die ik aan jullie bekend gemaakt heb—door en
door moeten leren, cultiveren, ontwikkelen en met regelmaat moeten beoefenen
zodat het heilige leven gevestigd zal zijn om lange tijd voort te kunnen duren,
voor het welzijn en het geluk van de mensheid, uit mededogen voor de wereld,
voor het voordeel, het welzijn en geluk van goden en mensen!”</p>
<p><a class="sc" id="180"></a>
“En welke, monniken, zijn deze leerstellingen? Het zijn de vier fundamenten van
indachtigheid (<em>satipatthana</em>), de vier juiste inspanningen (<em>padhana</em>), de vier wegen naar kracht (<em>iddhi pada</em>), de vijf spirituele vermogens (<em>indriya</em>), de vijf krachten (<em>bala</em>), de zeven factoren van verlichting (<em>bojjhanga</em>) en het Edele Achtvoudige Pad (<em>ariya atthangika magga</em>). Dit, monniken, zijn de leerstellingen waarvan ik directe kennis bezit en die
ik aan jullie bekend gemaakt heb—welke jullie door en door moeten leren,
cultiveren, ontwikkelen en met regelmaat moeten oefenen zodat het heilige leven
gevestigd zal zijn om lange tijd voort te kunnen duren, voor het welzijn en het
geluk van de mensheid, uit mededogen voor de wereld, voor het voordeel, het
welzijn en geluk van goden en mensen!”</p>
<p><a class="sc" id="181"></a>
<a class="pl" id="3.51"></a>
En toen (in de Gewelfde hal) zei de Heer tegen de monniken: “Monniken, ik spoor
jullie aan: alle samengestelde dingen zijn onderhevig aan verval! Streef daarom
met grote vastberadenheid! De tijd voor het Parinibbana van de Tathagata is
dichtbij. Over drie maanden vanaf nu, zal de Tathagata geheel verdwijnen.”</p>
<p><a class="sc" id="182"></a>
En toen hij deze woorden gesproken had, zei de Tathagata, de Meester,
nogmaals:</p>
<blockquote class="gatha">
<p><a class="sc" id="183"></a>
“Mijn leven zit erop.<br>
De rest van de levensspanne is kort.</p>
<p><a class="sc" id="184"></a>
Ik ga heen van jullie;<br>
ik heb van mezelf mijn eigen toevlucht gemaakt.</p>
<p><a class="sc" id="185"></a>
Wees onvermoeibaar, monniken, indachtig<br>
en van zuivere discipline!
</p>
<p><a class="sc" id="186"></a>
Bewaak jullie eigen geest<br>
met krachtige vastberadenheid!
</p>
<p><a class="sc" id="187"></a>
Hij, die onvermoeibaar de Dhamma en de Discipline naleeft,<br>
zal voorbij de ronden van geboorten gaan<br>
en een einde aan lijden maken.”</p>
</blockquote>
<p>Einde van de derde sectie.</p>
<h2>Sectie 4: Het laatste maal</h2>
<h4>De olifantenblik</h4>
<p><a class="sc" id="188"></a>
<a class="pl" id="4.1"></a>
Nadat de Heer vroeg in de morgen was opgestaan en zich had aangekleed, nam hij
zijn gewaad en bedelnap en ging naar Vesali voor de voedselronde. Nadat hij van
de voedselronde was teruggekeerd en na de maaltijd, keek hij naar Vesali met
een olifantenblik en sprak tot Ananda: “Dit, Ananda, is de laatste keer dat de
Tathagata naar Vesali zal kijken. Kom, Ananda, laat ons naar Bhandagama
gaan.”—“Goed, Heer.” En de Gezegende verbleef te Bhandagama, samen met een
grote groep monniken.</p>
<h3>Te Bhandagama</h3>
<h4>De vier dingen die begrepen en doorgrond zijn</h4>
<p><a class="sc" id="189"></a>
<a class="pl" id="4.2"></a>
En de Gezegende sprak de monniken toe met de woorden: “Monniken, het is door
het niet begrijpen, door het niet doorgronden van vier dingen dat ik, zowel als
jullie, zo lang rondzwierven in deze cyclus van geboorte en dood. Welke zijn
deze vier dingen? Door het niet begrijpen en het niet doorgronden van de edele
deugdzaamheid, door het niet begrijpen en het niet doorgronden van de edele
concentratie, door het niet begrijpen en het niet doorgronden van de edele
wijsheid en door het niet begrijpen en het niet doorgronden van de edele
bevrijding. Maar, monniken, nu deze vier begrepen en doorgrond zijn, is daarmee
de hunkering naar bestaan afgekapt, vernietigd is datgene dat naar vernieuwing
van worden leidt, en er is geen opnieuw worden meer.”</p>
<p><a class="sc" id="190"></a>
<a class="pl" id="4.3"></a>
Zo sprak de Heer. En de Gelukkige, de Meester, vervolgde:</p>
<blockquote class="gatha">
<p><a class="sc" id="191"></a>
“Deugdzaamheid, concentratie,<br>
wijsheid en onvergelijkbare bevrijding;<br>
dit zijn de edele principes<br>
die Gotama bekend werden.</p>
<p><a class="sc" id="192"></a>
En deze kennende, onderwees hij<br>
—de Boeddha—<br>
aan zijn monniken de Dhamma.</p>
<p><a class="sc" id="193"></a>
Hij, de vernietiger van lijden<br>
—de Meester, de Ziener—<br>
heeft zijn rust (<em>Nibbana</em>) bereikt.”</p>
</blockquote>
<p><a class="sc" id="194"></a>
<a class="pl" id="4.4"></a>
En ook te Bhandagama sprak de Heer de monniken vaak toe: “Dit is moraliteit,
dit is concentratie, dit is wijsheid, dit is bevrijding. Concentratie
(meditatie), monniken, die ondersteund wordt door deugdzaamheid brengt veel
vruchten voort, veel zegening. De geest, die ondersteund wordt door wijsheid,
is volledig en geheel bevrijd van alle aantastingen (<em>asava's</em>), namelijk: de aantasting van zintuiglijke begeerten (<em>kamasava</em>), de aantasting van worden (<em>bhavasava</em>), de aantasting van opvattingen (<em>ditthasava</em>) en de aantasting van onwetendheid (<em>avijjasava</em>).”</p>
<p><a class="sc" id="195"></a>
<a class="pl" id="4.5"></a>
En toen de Heer zolang in Bhandagama gebleven was als dat hij wenste, zei hij
tegen Ananda: “Kom, Ananda, laat ons naar Hatthigama gaan (...), naar Ambagama
(...), naar Jambugama (...)” En in iedere plaats gaf hij dezelfde toespraak:
“Dit is moraliteit, dit is concentratie, dit is wijsheid, (...)” Toen zei de
Heer: “Kom, Ananda, laat ons naar Bhoganagara gaan.”</p>
<p><a class="sc" id="196"></a>
<a class="pl" id="4.6"></a>
“Zo zij het, Heer”, zei Ananda, en de Heer vertrok vergezeld door een grote
groep monniken naar Bhoganagara en verbleef daar in het Ananda heiligdom.</p>
<h3>Te Bhoganagara</h3>
<h4>De vier grote criteria</h4>
<p><a class="sc" id="197"></a>
<a class="pl" id="4.7"></a>
En daar sprak de Gezegende de monniken toe met de volgende woorden: “Monniken,
ik zal jullie vier criteria leren. Luister en wees zeer aandachtig. Ik zal
spreken.”—“Ja, Heer”, zeiden de monniken, en de Heer zei dit:</p>
<p><a class="sc" id="198"></a>
<a class="pl" id="4.8"></a>
“Veronderstel dat er een monnik is die zegt: ‘Vrienden, van de lippen van de
Meester zelf, heb ik dit vernomen en geleerd: ‘Dit is de Dhamma, dit is de
Discipline, dit is de Leer van de Meester’, dan, monniken, moeten jullie zijn
woorden noch goedkeuren, noch afkeuren. En dan, zonder zijn woorden en
uitdrukkingen goed te keuren of af te keuren, maar door elke zin woord voor
woord te bestuderen, moeten ze met de toespraken worden vergeleken en moet er
in het licht van de discipline op teruggeblikt worden. Indien zijn woorden met
zulk een vergelijking en een terugblik niet te traceren zijn in de toespraken,
noch verifieerbaar zijn door de discipline, dan dient jullie conclusie te zijn:
‘Inderdaad, dit is niet het woord van de Boeddha; het is door deze monnik
verkeerd begrepen.’ In dat geval, monniken, dienen jullie de zaak te
verwerpen.”</p>
<p><a class="sc" id="199"></a>
“Maar indien zijn woorden met zulk een vergelijking en een terugblik te
traceren zijn in de toespraken en verifieerbaar zijn door de discipline, dan
dient jullie conclusie te zijn: ‘Inderdaad, dit is het woord van de Boeddha;
het is door deze monnik goed begrepen.’ In dat geval, monniken, dienen jullie
de zaak voor juist aan te nemen. Dit is het eerste criterium.”</p>
<p><a class="sc" id="200"></a>
<a class="pl" id="4.9"></a>
“Veronderstel dat er een monnik is die zegt: ‘In die en die plaats is er een
gemeenschap met ouderlingen en vooraanstaande leraren. Van die gemeenschap, heb
ik dit vernomen en geleerd: ‘Dit is de Dhamma, dit is (...). (als 4.8).’ Dit is
het tweede criterium.”</p>
<p><a class="sc" id="201"></a>
<a class="pl" id="4.10"></a>
“Veronderstel dat er een monnik is die zegt: ‘In die en die plaats zijn er vele
ouderlingen die erg geleerd zijn, dragers van de traditie, die de Dhamma
kennen, de discipline, de code van de regels (...) (als 4.8).’ Dit is het derde
criterium.”</p>
<p><a class="sc" id="202"></a>
<a class="pl" id="4.11"></a>
“Veronderstel dat er een monnik is die zegt: ‘In die en die plaats is er een
ouderling die erg geleerd is. Van die ouderling, heb ik dit vernomen en
geleerd: ‘Dit is de Dhamma, dit is (...) (als 4.8).’”</p>
<p><a class="sc" id="203"></a>
“Maar indien zijn woorden met zulk een vergelijking en een terugblik te
traceren zijn in de toespraken en verifieerbaar zijn door de discipline, dan
dient jullie conclusie te zijn: ‘Inderdaad, dit is het woord van de Boeddha;
het is door deze monnik goed begrepen.’ In dat geval, monniken, dienen jullie
de zaak voor waar aan te nemen. Dit is het vierde criterium.”</p>
<p><a class="sc" id="204"></a>
“Dit, monniken, zijn voor jullie de vier grote criteria om in acht te nemen.”</p>
<p><a class="sc" id="205"></a>
<a class="pl" id="4.12"></a>
En toen de Heer in Bhoganagara was, in het Ananda heiligdom, gaf hij een goed
opgebouwde toespraak: “Dit is moraliteit, dit is concentratie, dit is wijsheid,
dit is bevrijding. Concentratie (meditatie), monniken, die ondersteund wordt
door deugdzaamheid brengt veel vruchten voort, veel zegening. De geest, die
ondersteund wordt door wijsheid, is volledig en geheel bevrijd van alle
aantastingen (<em>asava's</em>), namelijk: de aantasting van zintuiglijke begeerten (<em>kamasava</em>), de aantasting van worden (<em>bhavasava</em>), de aantasting van opvattingen (<em>ditthasava</em>) en de aantasting van onwetendheid (<em>avijjasava</em>).”</p>
<p><a class="sc" id="206"></a>
En toen de Heer zolang in Bhoganagara gebleven was als dat hij dat wenste, zei
hij tegen Ananda: “Kom, Ananda, laat ons naar Pava gaan.”—“Goed, Heer”, zei
Ananda, en de Heer vertrok in het gezelschap van een grote groep monniken naar
Pava waar hij in het mango bos van Cunda de smid verbleef.</p>
<h3>Te Pava</h3>
<h4>Het laatste maal van de Boeddha</h4>
<p><a class="sc" id="207"></a>
<a class="pl" id="4.14"></a>
En Cunda de smid hoorde: ‘Er wordt gezegd, dat de Heer, terwijl hij te voet met
een grote groep monniken door het land van de Malla's reist, in Pava is
gearriveerd en daar in het Mango Bos (van Cunda) verblijft.’ En Cunda de smid
ging naar de Heer, boog zich diep voorover en ging aan zijn zijde zitten. En de
Heer instrueerde, inspireerde, verkwikte en verblijdde hem met een gesprek over
de Dhamma.</p>
<p><a class="sc" id="208"></a>
<a class="pl" id="4.15"></a>
Toen zei Cunda tegen de Heer: “Heer, dat de Gezegende samen met de orde van
monniken, van mij morgen een maal mag accepteren!” De Heer stemde stilzwijgend
toe.</p>
<p><a class="sc" id="209"></a>
<a class="pl" id="4.16"></a>
Omdat Cunda zijn stilzwijgen begreep, stond hij van zijn zitplaats op, groette
de Heer, en vertrok terwijl hij zijn rechterzijde naar hem hield gericht.</p>
<p><a class="sc" id="210"></a>
<a class="pl" id="4.17"></a>
Toen de nacht ten einde was, had Cunda de smid in zijn eigen woning, heerlijk
vast en zacht voedsel bereid, inclusief een hoeveelheid sukara maddava, en
kondigde de Heer de tijd voor het maal aan, met de woorden: “Het is tijd,
Eerwaarde Heer. Het eten is klaar.”</p>
<p><a class="sc" id="211"></a>
<a class="pl" id="4.18"></a>
Toen, nadat de Heer zijn pij in de voormiddag had aangedaan en zijn bedelnap en
bovenpij genomen had, ging hij samen met de orde van monniken naar de woning
van Cunda de smid. Toen hij daar aankwam, nam hij plaats op de zetel die voor
hem in gereedheid was gebracht, en zei tegen Cunda de smid: “Cunda, bedien mij
met het sukara maddava dat je bereid hebt, en bedien de orde van monniken met
het vaste en zachte eten.”</p>
<p><a class="sc" id="212"></a>
“Goed, Eerbiedwaardige Heer”, antwoordde Cunda de smid, en hij bediende de Heer
met het sukara maddava en de orde van monniken met het vaste en zachte eten.</p>
<p><a class="sc" id="213"></a>
<a class="pl" id="4.19"></a>
Toen zei de Heer tegen Cunda de smid: “Begraaf in een kuil wat van het sukara
maddava is overgebleven, Cunda, want ik zie in de wereld met haar deva's,
mara's en brahma's, en onder de mensheid met haar kluizenaren en brahmanen,
haar prinsen en gewone mensen, niemand anders die dit kan eten en volledig kan
verteren dan enkel de Tathagata.”</p>
<p><a class="sc" id="214"></a>
“Goed, Heer”, antwoordde Cunda, en hij begroef in een kuil het restant dat van
het sukara maddava was overgebleven. Nadat hij dat gedaan had, keerde hij terug
naar de Heer, boog zich diep voorover, en ging aan zijn zijde zitten. Toen hij
daar zo zat, instrueerde, inspireerde, verkwikte en verblijdde de Heer hem met
een gesprek over de Dhamma. Vervolgens stond hij van zijn zetel op, en
vertrok.</p>
<p><a class="sc" id="215"></a>
<a class="pl" id="4.20"></a>
En nadat de Heer het voedsel van Cunda de smid gegeten had, kwam er een
vreselijke ziekte in hem op; dysenterie vergezeld met het vloeien van bloed en
vreselijke pijnen alsof hij er aan zou sterven. Maar de Heer verdroeg dit alles
oplettend en in helderheid van begrip, zonder te klagen. Toen zei de Heer tegen
de Eerwaarde Ananda: “Kom, Ananda, laat ons naar Kusiñara gaan.”—“Goed, Heer”,
was het antwoord van Ananda.</p>
<blockquote class="gatha">
<p><a class="sc" id="216"></a>
Nadat hij het voedsel van Cunda de smid gegeten had,<br>
—zo heb ik gehoord—<br>
overviel hem een verschrikkelijke ziekte,<br>
pijnlijk en bijna dodelijk.</p>
<p><a class="sc" id="217"></a>
Door het eten van het sukara maddava<br>
werd de Leraar door een vreselijke ziekte aangetast.</p>
<p><a class="sc" id="218"></a>
Nadat hij daarvan was hersteld,<br>
kondigde de Heer aan:<br>
“Kom, laten we naar het dorp Kusiñara gaan.” <br>
Dit waren zijn onverschrokken woorden.</p>
</blockquote>
<h4>Het helder worden van het water</h4>
<p><a class="sc" id="219"></a>
<a class="pl" id="4.21"></a>
En de Heer stapte van de weg af, ging naar de voet van een boom en zei tegen de
Eerwaarde Ananda: “Kom, Ananda, vouw mijn pij in vieren en breng voor mij een
zitplaats in gereedheid. Ik ben moe en wil gaan zitten.”—“Goed, Heer”,
antwoordde Ananda tot de Heer, en de pij in vieren vouwende, bracht hij een
zitplaats voor de Heer in gereedheid waarop de Heer ging zitten.</p>
<p><a class="sc" id="220"></a>
<a class="pl" id="4.22"></a>
Toen hij daar zo zat, sprak de Heer tot de Eerwaarde Ananda: “Kom, Ananda, haal
wat water voor me. Ik heb dorst en wil wat drinken.” Maar Ananda zei tegen de
Heer: “Zojuist, Heer, zijn er wel vijfhonderd wagens de rivier overgestoken, en
het ondiepe water dat door de wielen in beroering is gebracht, is niet goed,
het is smerig en troebel. Maar, Heer, de rivier de Kakuttha is dichtbij, met
helder, aangenaam, koel, zuiver water, met mooie banken en een heerlijke
omgeving. Daar kan de Heer het water drinken en zijn lichaam opfrissen.”</p>
<p><a class="sc" id="221"></a>
<a class="pl" id="4.23"></a>
En een tweede keer zei de Heer: “Kom, Ananda, haal wat water voor me. Ik heb
dorst en wil wat drinken”, en Ananda antwoordde als voorheen.</p>
<p><a class="sc" id="222"></a>
<a class="pl" id="4.24"></a>
En een derde keer zei de Heer: “Kom, Ananda, haal wat water voor me. Ik heb
dorst en wil wat drinken.”—“Goed, Heer”, antwoordde Ananda de Heer, en hij nam
een bedelnap en ging naar de rivier. En de ondiepe rivier waarvan het water dat
door de wielen in beroering werd gebracht en niet goed was—het water dat smerig
en troebel was—ging zuiver, helder en aangenaam stromen toen de Eerwaarde
Ananda daar aankwam.</p>
<p><a class="sc" id="223"></a>
<a class="pl" id="4.25"></a>
En de Eerwaarde Ananda dacht: “Het is inderdaad prachtig, het is inderdaad
wonderbaarlijk, de bovennatuurlijke kwaliteiten en krachten van de Tathagata!
Deze ondiepe rivier waarvan het water dat door de wielen in beroering werd
gebracht en niet goed was—het water dat smerig en troebel was—ging zuiver,
helder en aangenaam stromen toen ik hier aankwam!” En hij deed wat water in de
bedelnap en bracht het naar de Heer. Daar vertelde hij zijn gedachten en zei
vervolgens tegen de Heer: “Drink het water, Heer! Drink het water, Sugata!” En
de Heer dronk het water.</p>
<h4>Pukkusa de Malla</h4>
<p><a class="sc" id="224"></a>
<a class="pl" id="4.26"></a>
Op dat moment liep Pukkusa de Malla, een leerling van Alara Kalama, over de
hoofdweg van Kusiñara naar Pava. Toen hij de Heer onder de boom zag zitten,
ging hij naar hem toe, begroette hem eerbiedig, ging aan zijn zijde zitten en
zei: “Het is prachtig Heer! Het is wonderbaarlijk hoe de staat van kalmte is
van hen die de wereld achter zich gelaten hebben!”</p>
<p><a class="sc" id="225"></a>
<a class="pl" id="4.27"></a>
“Eens, Heer, liep Alara Kalama over de hoofdweg en toen hij daarvan af stapte,
ging hij daar onder een boom zitten voor zijn middagrust. En vijfhonderd wagens
trokken al rammelend voorbij, heel dicht bij hem. En een man die achter hem
gelopen had, kwam naar Alara Kalama en zei: ‘Heer, zag u zojuist niet
vijfhonderd wagens voorbij komen?’—‘Nee, vriend, dat zag ik niet.’—‘Maar,
hoorde u ze niet, Heer?’—‘Nee, vriend, ik hoorde hen niet.’—‘Sliep u dan,
Heer?’—‘Nee, vriend, ik sliep niet.’—‘Was u dan wel bij bewustzijn, Heer?’—‘Ja,
vriend.’—‘Dus, Heer, terwijl u bij bewustzijn en wakker was, zag u, noch hoorde
u de vijfhonderd wagens die vlakbij aan u voorbij trokken, zelfs niet wanneer
uw bovenpij met stof werd bevuild?’—‘Dat is zo, vriend.’”</p>
<p><a class="sc" id="226"></a>
“En de man dacht, Heer: ‘Het is prachtig! Het is wonderbaarlijk hoe de staat
van kalmte is van hen die de wereld achter zich gelaten hebben! Deze asceten
zijn zo kalm, dat, ondanks dat zij bij bewustzijn en wakker zijn, vijfhonderd
wagens die vlakbij aan hen voorbij trokken, zien noch horen!’ En hij vertrok
terwijl hij de verheven krachten van Alara Kalama prees.”</p>
<p><a class="sc" id="227"></a>
<a class="pl" id="4.28"></a>
Hierop zei de Boeddha: “En, Pukkusa, wat denk je? Wat is moeilijker voor je of
wat is moeilijker te verwerven: terwijl je bij bewustzijn en wakker bent, en
dan niet vijfhonderd wagens die vlakbij aan je voorbijtrekken zien of horen;
of, terwijl je bij bewustzijn en wakker bent, niets zien of horen tijdens een
zware regenval, wanneer weerlicht flitst en de bliksem inslaat?”</p>
<p><a class="sc" id="228"></a>
<a class="pl" id="4.29"></a>
“Heer, hoe kan iemand dat vergelijken met het niet zien of horen van
vijfhonderd wagens, of zelfs zeshonderd, zevenhonderd, achthonderd,
negenhonderd, duizend, of zelfs honderdduizenden wagens? Om niets te zien of te
horen tijdens een zware regenval, wanneer weerlicht flitst en de bliksem
inslaat, is veel moeilijker!”</p>
<p><a class="sc" id="229"></a>
<a class="pl" id="4.30"></a>
“Eens, Pukkusa, toen ik in Atuma was, verbleef ik in een schuur. En er was een
zware regenval, bliksem flitste en de weerlicht sloeg in. Twee boeren die
broers van elkaar waren, werden daardoor, samen met vier ossen, dicht bij de
schuur gedood. En een heleboel mensen vertrokken vanuit Atuma naar de plaats
waar de twee broers en de vier ossen werden gedood.”</p>
<p><a class="sc" id="230"></a>
<a class="pl" id="4.31"></a>
“En op dat moment, Pukkusa, was ik naar buiten gegaan en liep daar wat op en
neer. Een man uit de menigte kwam naar mij toe, begroette mij en stond aan een
zijde. En ik zei tegen hem:</p>
<p><a class="sc" id="231"></a>
<a class="pl" id="4.32"></a>
‘Vriend, waarom hebben al deze mensen zich hier verzameld?’—‘Heer, er was een
zware regenval, bliksem flitste en de weerlicht sloeg in. Twee boeren die
broers van elkaar waren, werden daardoor, samen met vier ossen, hier dichtbij
gedood. Het is vanwege deze reden waarom al deze mensen zich hier verzameld
hebben. Maar waar was u, Heer?’—‘Ik was hier, vriend.’—‘Maar wat heeft u
gezien, Heer?’—‘Ik heb niets gezien, vriend.’—‘Heeft u dan iets gehoord,
Heer?’—‘Ik heb niets gehoord, vriend.’—‘Sliep u dan, Heer?’—‘Ik sliep niet,
vriend.’—‘Was u dan bij bewustzijn, Heer?’—‘Ja, vriend.’—‘Dus, Heer, terwijl u
bij bewustzijn en wakker bent, zag, noch hoorde u de hevige regenval, de
stromen en de bliksem en de weerlicht?’—‘Dat is zo, vriend.’”</p>
<p><a class="sc" id="232"></a>
<a class="pl" id="4.33"></a>
“En, Pukkusa, die man dacht: ‘Het is prachtig! Het is wonderbaarlijk hoe de
staat van kalmte is van hen die de wereld achter zich gelaten hebben! Deze
asceten zijn zo kalm dat, ondanks dat zij bij bewustzijn en wakker zijn, niets
zien of horen tijdens een zware regenval, wanneer weerlicht flitst en de
bliksem inslaat!’ En terwijl hij mijn verheven krachten prees, groette hij mij,
hield zijn rechterzijde naar mij gericht, en vertrok.”</p>
<p><a class="sc" id="233"></a>
<a class="pl" id="4.34"></a>
Hierop zei Pukkusa de Malla: “Ik verwerp de verheven krachten van Alara Kalama
alsof zij weggeblazen worden door een machtige wind of afgevoerd worden door de
snelle stroom van een rivier! “Het is verbazingwekkend, Heer, het is
wonderbaarlijk, Heer! Net zoals iemand rechtzet wat op z'n kop staat, openbaar
maakt wat verborgen was, of de weg wijst aan hem die verdwaald is, of een lamp
omhoog houdt in de duisternis zodat zij die ogen hebben dingen zullen zien; net
zo is de Dhamma door de Gezegende op vele manieren uitgelegd! Daarom, neem ik
mijn toevlucht in hem, in zijn Dhamma en in zijn Sangha. Dat de Gezegende mij
als een volgeling moge aannemen als iemand die zijn toevlucht heeft genomen
vanaf deze dag tot het einde van zijn leven!”</p>
<p><a class="sc" id="234"></a>
<a class="pl" id="4.35"></a>
Toen zei Pukkusa tegen een zekere man: “Ga voor mij twee sets goudkleurige
gewaden halen, die gladgestreken zijn en gereed zijn om te dragen.”—“Goed,
heer”, zei de man. En toen de gewaden waren gebracht, offerde Pukkusa van de
Malla clan, de gewaden aan de Heer met de woorden: “Hier, Heer, zijn twee sets
gewaden van fijne gouddraad. Moge de Gezegende deze uit mededogen van mij
aannemen!”—“Goed dan, Pukkusa, kleed mij in de ene set, en Ananda in de
andere.”—“Goed, Heer”, zei Pukkusa, waarop hij de Gezegende in de ene set
kleedde en de Eerwaarde Ananda in de andere set.</p>
<p><a class="sc" id="235"></a>
<a class="pl" id="4.36"></a>
Toen instrueerde, inspireerde, verkwikte en verblijdde de Heer Pukkusa de Malla
met een gesprek over de Dhamma. Toen stond Pukkusa van zijn zitplaats op,
groette de Heer, en terwijl hij zijn rechterzijde naar hem toegekeerd hield,
vertrok hij.</p>
<p><a class="sc" id="236"></a>
<a class="pl" id="4.37"></a>
Spoedig nadat Pukkusa was vertrokken en Ananda een set van de gewaden over het
lichaam van de Heer geordend had, bemerkte hij dat het gewaad tegen het lichaam
van de Heer er dof uitzag. En hij zei: “Het is prachtig, Heer, het is
wonderbaarlijk hoe helder en stralend de huid van de Heer eruit ziet! Die ziet
er zelfs stralender uit dan de gouden gewaden waarin het lichaam gehuld is!”</p>
<p><a class="sc" id="237"></a>
“Ja, Ananda, dat is zo. Er zijn twee tijden waarop de huid van de Tathagata er
helder en stralend uitziet. Welke zijn deze twee? Het ene is de nacht waarop de
Tathagata de onvergelijkbare verheven verlichting verwerft; het andere is
waarop hij het Nibbana-element zonder overblijfsel bereikt bij zijn
uiteindelijke heengaan. Dit zijn de twee tijden, Ananda, waarop het lichaam van
de Tathagata er bijzonder helder en stralend uitziet.”</p>
<p><a class="sc" id="238"></a>
<a class="pl" id="4.38"></a>
“En vandaag, Ananda, in de laatste wake van de nacht, zal in het Sala park van
de Malla's bij Kusiñara, tussen twee sala bomen, het uiteindelijke heengaan van
de Tathagata plaatsvinden. Ananda, laat ons nu naar de rivier de Kakuttha
gaan.”—“Goed, Heer”, was Ananda's antwoord.</p>
<blockquote class="gatha">
<p><a class="sc" id="239"></a>
Twee gouden gewaden was de gave van Pukkusa:<br>
maar het lichaam van de Leraar<br>
straalde intenser dan deze kleding.</p>
</blockquote>
<h4>Bij de rivier de Kakuttha</h4>
<p><a class="sc" id="240"></a>
<a class="pl" id="4.39"></a>
Vervolgens ging de Heer, samen met een grote schare monniken, naar de rivier de
Kakuttha. Daar ging hij het water in, nam hij een bad en dronk. Toen hij uit
het water gekomen was, ging hij naar een mango bos en zei tegen de Eerwaarde
Cundaka: “Kom, Cundaka, vouw mijn gewaad in vieren en breng een ligplaats voor
mij in gereedheid. Ik ben moe en wil gaan liggen.”—“Goed, Heer”, gaf de
Eerwaarde Cundaka ten antwoord, en hij vouwde het gewaad in vieren en legde het
op de grond.</p>
<p><a class="sc" id="241"></a>
<a class="pl" id="4.40"></a>
En de Heer ging op zijn rechterzij liggen in de rustpositie van een leeuw, zijn
ene voet op de andere plaatsend, oplettend en helder van begrip terwijl hij de
tijd bepaalde van opstaan. En de Eerwaarde Cundaka zat op de grond voor de
Heer.</p>
<a class="pl" id="4.41"></a>
<blockquote class="gatha">
<p><a class="sc" id="242"></a>
De Boeddha kwam naar de rivier de Kakuttha,<br>
met haar zuivere, aangename, heldere wateren.</p>
<p><a class="sc" id="243"></a>
Daarin dompelde de Leraar zijn vermoeide lichaam.<br>
De Tathagata—onvergelijkbaar in de wereld.</p>
<p><a class="sc" id="244"></a>
Omringd door de monniken van wie hij de Leider was,<br>
de Leraar, de Heer, de belichaming van de Dhamma,<br>
ging de Grote Wijze naar het mango bos.</p>
<p><a class="sc" id="245"></a>
En tot de monnik Cundaka, zei hij:<br>
"Leg alstublieft mijn gewaad in vieren gevouwen op de grond,<br>
ik wil gaan liggen.”<br>
En zo snel als een weerlicht inslaat, haastte de ouderling zich<br>
om aan het verzoek van de Meester te gehoorzamen.</p>
<p><a class="sc" id="246"></a>
De Leraar legde zijn vermoeide lichaam neer,<br>
en Cundaka zat voor hem op de grond.</p>
</blockquote>
<h4>Hoe Cunda van zijn berouw bevrijd wordt</h4>
<p><a class="sc" id="247"></a>
<a class="pl" id="4.42"></a>
En de Heer sprak tot de Eerwaarde Ananda: “Het kan gebeuren, Ananda, dat iemand
bij Cunda de smid, wroeging zou verwekken door te zeggen: ‘Het is kwaad voor u,
Cunda, en verlies voor u, dat de Tathagata stierf, nadat hij zijn laatste maal
van u ontvangen had.’ Elk zodanig gevoel van wroeging, Ananda, in Cunda de
smid, behoort verdreven te worden door te zeggen: ‘Het is winst voor u Cunda,
en zegening voor u, dat de Tathagata stierf na zijn laatste maal van u
ontvangen te hebben. Want, vriend Cunda, uit de mond van de Gezegende zelf, heb
ik dit gehoord en begrepen: ‘Er zijn twee offergaven van voedsel die van
gelijke vruchten zijn, die hetzelfde voordeel bieden en vruchtbaarder en
voordeliger zijn dan iedere andere voedselgaven. Welke zijn deze twee? De ene
is de gave van voedsel die hij aanneemt nadat de Tathagata de onvergelijkbare
verheven verlichting verworven heeft; de andere is de gave van voedsel die hij
aanneemt wanneer hij het Nibbana-element zonder overblijfsel heeft bereikt bij
zijn uiteindelijke heengaan. Deze twee offergaven van voedsel zijn van gelijke
vruchten, en bieden hetzelfde voordeel en zijn vruchtbaarder en voordeliger dan
iedere andere voedselgaven. Er is door Cunda een kamma vergaard, dat strekt tot
een lang leven, tot schoonheid, tot voorspoed, tot een hemelse sfeer, tot een
goede naam en tot grote macht.’ Op deze wijze, Ananda, moet ieder gevoel van
wroeging in Cunda de smid worden verdreven.”</p>
<p><a class="sc" id="248"></a>
<a class="pl" id="4.43"></a>
Toen de Heer deze zaak rechtgezet had en de betekenis ervan begreep, uitte de
Heer op dat moment deze geïnspireerde uitspraak:</p>
<blockquote class="gatha">
<p><a class="sc" id="249"></a>
“Verdiensten vermeerderen voor iemand die geeft;<br>
door zelfbeheersing heeft men haat onder controle.<br>
Iemand die goed getraind is, verlaat slechte daden.</p>
<p><a class="sc" id="250"></a>
Wanneer hartstocht, haat en begoocheling zijn uitgeput,<br>
komt iemand tot Vrede (<em>Nibbana</em>).”</p>
</blockquote>
<p>Einde van de vierde sectie.</p>
<h2>Sectie 5: Te Kusiñara</h2>
<h4>De laatste rustplaats</h4>
<p><a class="sc" id="251"></a>
<a class="pl" id="5.1"></a>
En de Gezegende sprak tot de Eerwaarde Ananda met de woorden: “Kom, Ananda,
laat ons de rivier de Hiraññavati oversteken en naar het Sala Park van de
Malla's gaan, in de omgeving van Kusiñara.”— “Goed, Heer.”</p>
<p><a class="sc" id="252"></a>
En de Gezegende stak met een grote groep monniken de rivier de Hiraññavati over
en ging naar het Sala Park van de Malla's, in de omgeving van Kusiñara. En daar
sprak hij tot de Eerwaarde Ananda: “Alstublieft, Ananda, breng voor mij een
ligplaats in gereedheid tussen de tweeling sala bomen met het hoofd naar het
noorden. Ik ben moe, Ananda, en wil gaan liggen.”—“Goed, Heer.” En de Eerwaarde
Ananda deed wat de Gezegende hem had gevraagd. En de Heer ging op zijn
rechterzij liggen in de rustpositie van een leeuw, zijn ene voet op de andere
plaatsend, oplettend en helder van begrip.</p>
<p><a class="sc" id="253"></a>
<a class="pl" id="5.2"></a>
Op dat moment kwamen de tweeling sala bomen spontaan tot volle bloei, hoewel
het niet het seizoen voor bloeien was. En de bloesems regenden op het lichaam
van de Tathagata neer, besprenkelden en bedekten het uit eerbied voor de
Tathagata. En hemelse koraalbloemen (<em>mandarava</em>) en hemels poeder van sandelhout regenden vanuit de hemel op het lichaam van
de Tathagata neer, besprenkelden en bedekten het uit eerbied voor de Tathagata.
En de muziek van hemelse stemmen en hemelse instrumenten klinkt in de lucht,
uit eerbied voor de Tathagata.</p>
<h4>Hoe de Tathagata geëerd wordt</h4>
<p><a class="sc" id="254"></a>
<a class="pl" id="5.3"></a>
En de Heer sprak tot de Eerwaarde Ananda: “Ananda, de tweeling sala bomen komen
spontaan tot volle bloei, hoewel het niet het seizoen voor bloeien is. En de
bloesems regenen op het lichaam van de Tathagata neer, bestrooien en bedekken
het uit eerbied voor de Tathagata. En hemelse koraalbloemen en hemels poeder
van sandelhout regenen vanuit de hemel op het lichaam van de Tathagata neer,
bestrooien en bedekken het uit eerbied voor de Tathagata. En de muziek van
hemelse stemmen en hemelse instrumenten klinkt in de lucht, uit eerbied voor de
Tathagata.”</p>
<p><a class="sc" id="255"></a>
“En toch, Ananda, is het niet op deze manier dat de Tathagata in de hoogste
graad gerespecteerd, vereerd, gewaardeerd, geëerd en aanbeden wordt. Maar,
Ananda, welke monnik of non, lekenman of lekenvrouw oprecht de Dhamma in
praktijk brengt, die de weg van de Dhamma perfect vervult; het is door zo
iemand dat de Tathagata in de hoogste graad gerespecteerd, vereerd,
gewaardeerd, geëerd en aanbeden wordt. Daarom, Ananda, moeten jullie jezelf op
deze manier trainen: ‘Wij zullen volharden in de Dhamma, oprecht de Dhamma in
praktijk brengen, de weg van de Dhamma perfect vervullen.’”</p>
<h4>Het verdriet van de goden</h4>
<p><a class="sc" id="256"></a>
<a class="pl" id="5.4"></a>
Op dat moment stond de Eerwaarde Upavana voor de Gezegende om hem koelte toe te
wuiven. En de Gezegende berispte hem met de woorden: “Ga opzij, monnik. Ga niet
voor mij staan!” En de Eerwaarde Ananda dacht: “Deze Eerwaarde Upavana is voor
lange tijd de hulpmonnik van de Gezegende geweest, hij heeft hem van dichtbij
meegemaakt en hem bediend. En nu, op het laatste moment, berispt de Gezegende
hem. Wat kan er de reden en de oorzaak van zijn dat de Gezegende de Eerwaarde
Upavana berispt met de woorden: ‘Ga opzij, monnik. Ga niet voor mij staan!’?”</p>
<p><a class="sc" id="257"></a>
<a class="pl" id="5.5"></a>
En de Eerwaarde Ananda vertelde zijn gedachtegang aan de Gezegende waarop deze
zei: “Vanuit de tien wereldsferen, Ananda, zijn deva's hier bijeengekomen om de
Tathagata te zien. Voor een afstand van twaalf yojana's rond het Sala Park van
de Malla's, in de omgeving van Kusiñara, is er geen enkele ruimte die zelfs met
het puntje van een haar aangeraakt kan worden en die niet bezet is met machtige
deva's. En deze deva's, Ananda, klagen: ‘Wij zijn van zeer ver gekomen om de
Tathagata te zien. Want zeer zelden is de verschijning van Tathagata's,
Arahats, Volledig Verlichten. En vandaag, in de laatste wake van de nacht, zal
het grote heengaan van de Tathagata plaatsvinden. Maar deze grote monnik heeft
zichzelf recht voor de Gezegende geplaatst, zodat nu, juist aan het einde, wij
verhinderd worden om een laatste glimp van de Tathagata te zien!’ Zo, Ananda,
klagen de deva's.”</p>
<p><a class="sc" id="258"></a>
<a class="pl" id="5.6"></a>
“Maar, Heer, welk soort deva's neemt de Heer nu waar?”—“Ananda, er zijn
ruimte-deva's met een aarde-gebonden geest; zij huilen en trekken zichzelf aan
de haren, heffen hun armen omhoog, werpen zichzelf op de grond, zij rollen en
tollen terwijl ze schreeuwen: ‘De Gezegende Heer sterft veel te vlug! De
Tathagata sterft veel te vlug! Veel te snel verdwijnt het Oog van de Wereld!’
En er zijn ook aarde-deva's met een aarde-gebonden geest die net zo doen. Maar
de deva's die vrij van begeerte zijn, die indachtig en van helder begrip zijn,
zeggen: “Alle samengestelde dingen zijn vergankelijk—wat is de zin van dit
alles?’”</p>
<h4>De vier heilige plaatsen voor de pelgrimstocht</h4>
<p><a class="sc" id="259"></a>
<a class="pl" id="5.7"></a>
“Vroeger, Heer, toen de monniken in verscheidene plaatsen het regenseizoen door
hadden gebracht, hadden zij de gewoonte om naar de Tathagata te komen. Wij
verwelkomden hen dan zodat goed getrainde monniken u konden zien en hun respect
konden betuigen. Maar vanwege het sterven van de Heer zullen wij niet langer de
kans hebben dit te doen.”</p>
<p><a class="sc" id="260"></a>
<a class="pl" id="5.8"></a>
“Ananda, er zijn vier plaatsen die een edel persoon moet bezoeken en moet
bekijken met gevoelens van eerbied. Welke zijn deze vier? ‘Hier werd de
Tathagata geboren (Lumbini)!’ Dit, Ananda, is de eerste plaats die een edel
persoon moet bezoeken en die hij met eerbied moet bekijken. ‘Hier verwierf de
Tathagata de volledige onvergelijkbare verheven verlichting (Uruvela)!’ Dit,
Ananda, is de tweede plaats die een edel persoon moet bezoeken en die hij met
eerbied moet bekijken. ‘Hier zette de Tathagata het machtige wiel van de Dhamma
in beweging (Isipatana)!’ Dit, Ananda, is de derde plaats die een edel persoon
moet bezoeken en die hij met eerbied moet bekijken. ‘Hier stierf de Tathagata
en bereikte hij het Nibbana waarin geen enkel element van hechten overbleef
(Kusiñara)!’ Dit, Ananda, is de vierde plaats die een edel persoon moet
bezoeken en die hij met eerbied moet bekijken.”</p>
<p><a class="sc" id="261"></a>
“En waarlijk, Ananda, er zullen edele monniken en nonnen, lekenmannen en
lekenvrouwen naar deze plaatsen komen en dan bedenken: ‘Hier werd de Tathagata
geboren! Hier verwierf de Tathagata de volledige onvergelijkbare verheven
verlichting! Hier zette de Tathagata het machtige wiel van de Dhamma in
beweging! Hier stierf de Tathagata en bereikte hij het Nibbana waarin geen
enkel element van hechten overbleef!’ En iedereen, Ananda, die op zo'n
pelgrimstocht sterft terwijl zijn hart gevestigd is in geloof, zal na de
ontbinding van het lichaam, na de dood, worden wedergeboren in een hemelse
wereld.”</p>
<h4>Ananda's vraag over de houding ten opzichte van vrouwen</h4>
<p><a class="sc" id="262"></a>
<a class="pl" id="5.9"></a>
En toen zei de Eerwaarde Ananda tegen de Gezegende: “Heer, hoe moeten wij ons
gedragen ten opzichte van vrouwen?”—“Ontmoet hen niet, Ananda.”—“Maar als wij
hen toch ontmoeten, Heer?”—“Spreek dan niet tegen ze, Ananda.”—“Maar, Heer, als
zij tegen ons spreken?”—“Dan, Ananda, moeten jullie heel indachtig zijn.”</p>
<h4>De vier personen die een stupa waardig zijn</h4>
<p><a class="sc" id="263"></a>
<a class="pl" id="5.10"></a>
En de Eerwaarde Ananda sprak tot de Gezegende: “Hoe, Heer, moeten wij op
eerbiedwaardige wijze met het lichaam van de Tathagata omgaan?”</p>
<p><a class="sc" id="264"></a>
“Maak je niet druk over het lichaam van de Tathagata, Ananda. Jullie moeten het
hoogste doel nastreven, jullie moeten jezelf toeleggen op het hoogste doel!
Blijf onvermoeibaar, ijverig, vastbesloten en toegewijd aan het hoogste doel!
Er zijn wijze Khattiya's, brahmanen en huishouders die toegewijd zijn aan de
Tathagata; zij zullen op eerbiedwaardige wijze voor het lichaam van de
Tathagata zorgen.”</p>
<p><a class="sc" id="265"></a>
<a class="pl" id="5.11"></a>
“Maar, wat moeten
<em>zij</em> met het lichaam van de Tathagata doen, Heer?”—“Ananda, er moet mee omgegaan
worden zoals met de overblijfselen van een Wiel-in-beweging-zettende universele
heerser.”—“En hoe is dat, Heer?”—“Het lichaam van een Wiel-in-beweging-zettende
universele heerser, Ananda, wordt eerst omwikkeld met nieuw linnen, dan met
opgekamde katoen; zo wordt dit gedaan met vijfhonderd lagen linnen en
vijfhonderd lagen katoen. Wanneer dat gedaan is, wordt het lichaam van een
universele heerser in een ijzeren olievat gelegd, dat omhuld word door nog een
vat. Dan wordt er een brandstapel gemaakt van verscheidene geurige takken
waarop het lichaam van een Wiel-in-beweging-zettende universele heerser wordt
verbrand en op een plaats waar wegen samenkomen wordt een stupa opgericht. Dat,
Ananda, is wat men doet met het lichaam van een Wiel-in-beweging-zettende
universele heerser, en met het lichaam van de Tathagata moet hetzelfde worden
gedaan. Voor de Tathagata moet op een plaats waar wegen samenkomen, een stupa
worden opgericht. En iedereen die bloemkransen of geurwerken naar die plaats
brengt of die er eerbied betuigt met rust in zijn hart, zal voor lange tijd
voordeel en geluk ontvangen.”</p>
<p><a class="sc" id="266"></a>
<a class="pl" id="5.12"></a>
“Ananda, er zijn vier personen die een stupa waardig zijn. Wie zijn deze vier?
Een Tathagata, een Arahat, een Volledig Verlichte is een stupa waardig. Zo ook
een Pacceka Buddha, een discipel van een Tathagata, en een Wiel-in-beweging-zettende universele heerser. En waarom, Ananda, is een Tathagata, een Arahat, een Volledig Verlichte een stupa waardig? Omdat, Ananda, bij de gedachte: ‘Dit is de stupa van een Gezegende, een Arahat, een Volledig Verlichte!’, de harten van vele mensen gekalmeerd zullen worden en zij gelukkig zullen zijn. En op deze wijze gekalmeerd en met hun geest gevestigd in het geloof in hem, zullen zij na de ontbinding van het lichaam, na de dood, geboren worden in een sfeer van hemels geluk. En zo ook bij de gedachte: ‘Dit is de stupa van een Pacceka Buddha!’ of ‘Dit is de stupa van een discipel van een Tathagata!’ of ‘Dit is de stupa van een universele heerser die regeerde in overeenstemming met de Dhamma!’, zullen de harten van vele mensen gekalmeerd worden en zij zullen gelukkig zijn. En op deze wijze gekalmeerd en met hun geest gevestigd in het geloof in hem, zullen zij na de ontbinding van het lichaam, na de dood, geboren worden in een sfeer van hemels geluk. En het is vanwege dit, Ananda, dat deze vier personen een stupa waardig zijn.”</p>
<h4>Ananda's verdriet</h4>
<p><a class="sc" id="267"></a>
<a class="pl" id="5.13"></a>
En de Eerwaarde Ananda ging naar zijn verblijfplaats; hij leunde tegen de
deurpost en weende: “Ik ben nog maar een leerling en moet nog zoveel doen voor
mijn eigen bevrijding! Maar helaas, mijn Meester is stervende, hij die zo goed
voor mij was!”</p>
<p><a class="sc" id="268"></a>
En de Gezegende sprak tot de monniken: “Monniken, waar is Ananda?”—“De
Eerwaarde Ananda, Heer, is naar zijn verblijfplaats gegaan en leunt nu tegen de
deurpost en weent: “Ik ben nog maar een leerling en moet nog zoveel doen voor
mijn eigen bevrijding! Maar helaas, mijn Meester is stervende, hij die zo goed
voor mij was!”</p>
<p><a class="sc" id="269"></a>
Toen vroeg de Gezegende aan een zekere monnik: “Ga, monnik, en zeg tegen
Ananda: ‘Vriend Ananda, de Meester roept je.’”—“Goed, Heer.” En de monnik ging
naar de Eerwaarde Ananda en deed wat de Gezegende hem gevraagd had. “Goed,
vriend”, antwoordde de Eerwaarde Ananda en ging naar de Gezegende, boog zich
voorover en ging aan zijn zijde zitten.</p>
<p><a class="sc" id="270"></a>
<a class="pl" id="5.14"></a>
En de Gezegende sprak het volgende: “Genoeg, Ananda! Huil niet en jammer niet!
Ananda, heb ik niet reeds vanaf het allereerste begin verteld, dat alles wat
ons dierbaar en lief is aan verandering onderhevig is, dat wij hiervan moeten
scheiden en dat deze dingen veranderen? Van datgene wat geboren is, geworden
is, samengesteld is, onderhevig aan verval is, hoe kan iemand, Ananda, daarvan
zeggen: ‘Dat dit niet tot ontbinding zal komen!’ Zulk een toestand van dingen
kan niet bestaan! Sinds lange tijd, Ananda, heb je de Tathagata geholpen met
liefdevolle vriendelijkheid in daden, woorden en gedachten; je deed dat
minzaam, aangenaam, met heel je hart en onbegrensd! Je hebt veel goeds
verzameld, Ananda! Nu moet je energie opwekken, Ananda, en ook jij zal spoedig
bevrijd zijn van de bezoedelingen.”</p>
<h4>Hoe Ananda door de Boeddha werd geprezen</h4>
<p><a class="sc" id="271"></a>
<a class="pl" id="5.15"></a>
Toen sprak de Gezegende de monniken toe met de woorden: “Monniken, alle
Gezegenden, Arahats, Volledig Verlichten uit het verleden, hadden precies
zulke, uitstekende en toegewijde hulpmonniken zoals ik aan Ananda heb. En zo
zal dat ook zijn met alle Gezegende, Arahats, Volledig Verlichten die in de
toekomst zullen verschijnen. Monniken, Ananda is wijs. Hij weet wanneer het ‘t
juiste moment is voor monniken om naar de Tathagata te luisteren, en de tijd
voor de nonnen, de tijd voor de mannelijke lekenvolgelingen, de tijd voor de
vrouwelijke lekenvolgelingen, voor koningen, voor ministers, voor de leiders
van andere religies en voor hun leerlingen.”</p>
<p><a class="sc" id="272"></a>
<a class="pl" id="5.16"></a>
“In Ananda, monniken, worden vier verheven eigenschappen aangetroffen. Welke
zijn deze vier? Als, monniken, een groep monniken naar Ananda gaat om hem te
zien, worden zij blij wanneer zij hem zien; en als hij dan tegen hen spreekt
over de Dhamma, worden zij blij vanwege zijn toespraak; en wanneer hij zwijgt,
zijn zij teleurgesteld. Zo is dat ook wanneer nonnen, mannelijke
lekenvolgelingen, en vrouwelijke lekenvolgelingen naar Ananda gaan om hem te
zien: zij worden blij wanneer zij hem zien; en als hij dan tegen hen spreekt
over de Dhamma, worden zij blij vanwege zijn toespraak; en wanneer hij zwijgt,
zijn zij teleurgesteld.”</p>
<p><a class="sc" id="273"></a>
“En deze vier verheven eigenschappen worden toegeschreven aan een
Wiel-in-beweging-zettende universele heerser: wanneer hij bezocht wordt door
een groep Khattya's, brahmanen, huishouders of asceten, worden zij blij wanneer
zij hem zien en hij tegen hen spreekt; wanneer hij zwijgt zijn zij
teleurgesteld. En op precies dezelfde wijze, monniken, worden deze vier
verheven eigenschappen bij Ananda aangetroffen.”</p>
<h4>De vergane glorie van Kusiñara</h4>
<p><a class="sc" id="274"></a>
<a class="pl" id="5.17"></a>
Toen dit gezegd was, sprak de Eerwaarde Ananda tot de Gezegende: “Heer, laat de
Heer niet in dit niets betekenend onontwikkelde gehucht sterven, zo achteraf en
in het midden van de jungle! Heer, er zijn andere grote steden zoals Campa,
Rajagaha, Savatthi, Saketa, Kosambi of Kasi. In die steden wonen vele rijke
Khattiya's, brahmanen en huishouders die volgelingen van de Tathagata zijn en
die zorg zullen dragen voor een eerbiedwaardige uitvaart voor de Tathagata.”</p>
<p><a class="sc" id="275"></a>
“Ananda, noem dit niet een niets betekenend onontwikkelde gehucht, achteraf en
in het midden van de jungle!”</p>
<p><a class="sc" id="276"></a>
<a class="pl" id="5.18"></a>
“Eens, Ananda, was koning Maha Sudassana een Wiel-in-beweging-zettende
universele heerser, een rechtvaardige koning die het land in vier
windrichtingen veroverd had, wiens rijk gevestigd was in veiligheid en die
begiftigd was met de zeven juwelen. En, Ananda, deze koning Maha Sudassana, had
dit Kusiñara—toen onder de naam Kusavati—als zijn hoofdstad. En het was twaalf
yojana's lang van het oosten naar het westen, en zeven yojana's van het noorden
tot het zuiden. En Kusavati was rijk, welvarend, goed bevolkt, werd veelvuldig
bezocht door mensen en was goed bevoorraad met voedsel. Net zoals de deva-stad
Alakamanda rijk is, welvarend, goed bevolkt, veelvuldig bezocht wordt door
yakkha's en goed bevoorraad is met voedsel, zo was de koninklijke stad
Kusavati. En de stad Kusavati was nooit vrij van tien geluiden, dag en nacht:
het geluid van olifanten, paarden, rijtuigen, keteltrommen, kleine trommen,
fluiten, gezang, cimbalen en gongs en uitroepen zoals: ‘Eet, drink en ben
gelukkig!’ als tiende.”</p>
<h4>Het geweeklaag van de Malla's</h4>
<p><a class="sc" id="277"></a>
<a class="pl" id="5.19"></a>
“Ananda, ga nu naar Kusiñara en kondig de Malla's van Kusiñara aan: ‘Vannacht,
Vasettha's, zal de Tathagata in de laatste nachtwake het uiteindelijke Nibbana
verwerven. Ga naar hem toe, Vasettha's, zodat jullie daar later geen spijt van
zullen hebben en dan zeggen: ‘De Tathagata is in onze gemeente gestorven en wij
namen niet de gelegenheid aan hem voor de laatste keer te zien!’”—“Goed, Heer”,
zei Ananda, en hij nam zijn gewaad en bedelnap en ging met een monnik op weg
naar Kusiñara.</p>
<p><a class="sc" id="278"></a>
<a class="pl" id="5.20"></a>
De Malla's waren juist bijeengekomen in hun vergaderhal vanwege een of andere
zaak. De Eerwaarde Ananda ging naar hen toe en kondigde aan: “Vannacht,
Vasettha's, zal de Tathagata in de laatste nachtwake het uiteindelijke Nibbana
verwerven. Ga naar hem toe, Vasettha's, zodat jullie daar later geen spijt van
zullen hebben en dan zeggen: ‘De Tathagata is in onze gemeente gestorven en wij
namen niet de gelegenheid aan hem voor de laatste keer te zien!’”</p>
<p><a class="sc" id="279"></a>
<a class="pl" id="5.21"></a>
Nadat zij de woorden van de Eerwaarde Ananda hadden gehoord, waren de Malla's
met hun zonen, hun vrouwen en de vrouwen van hun zonen, getroffen door angst en
verdriet, hun geest werd overtroffen door verdriet zodat zij allen huilden en
zichzelf aan de haren trokken, hun armen omhoog hieven, zichzelf op de grond
wierpen. Zij rolden en tolden terwijl ze schreeuwden: “De Gezegende Heer sterft
veel te vlug! De Tathagata sterft veel te vlug! Veel te snel verdwijnt het Oog
van de Wereld!” En zo getroffen door angst en verdriet, vertrokken de Malla's
met hun zonen, hun vrouwen en de vrouwen van hun zonen, naar het Sala Park, het
recreatiepark van de Malla's, naar de plaats waar de Eerwaarde Ananda was.</p>
<p><a class="sc" id="280"></a>
<a class="pl" id="5.22"></a>
En de volgende gedachte kwam in de Eerwaarde Ananda op: “Als ik de Malla's van
Kusiñara toe sta de Heer individueel eer te betuigen, zal de nacht voorbij zijn
voordat zij allemaal eerbied betuigd hebben. Ik kan hen beter per familie hulde
laten betuigen door te zeggen: ‘Heer, deze Malla met zijn kinderen, zijn vrouw,
zijn bedienden en zijn vrienden, betuigen hulde aan de voeten van de Heer.’” En
zo deelde Ananda de Malla's op in groepen, familie bij familie, en stelde hij
hen aan de Gezegende voor zodat zij al in het eerste deel van de nacht de Heer
hulde hadden gebracht.</p>
<h4>Subhadda, de laatste bekeerling</h4>
<p><a class="sc" id="281"></a>
<a class="pl" id="5.23"></a>
En op dat moment was er een zekere zwerver in Kusiñara, Subhadda genaamd. Hij
vernam het bericht dat de asceet Gotama in de laatste nachtwake het
uiteindelijke heengaan zou verwerven. Hij dacht: “Ik heb gehoord van
eerbiedwaardige zwervende asceten, leraren van leraren, dat het verschijnen van
Tathagata's, Arahats, Volledig Verlichten, zeer zeldzaam is in de wereld. En op
deze dag, in de laatste nachtwake, zal het uiteindelijke heengaan van de asceet
Gotama plaatsvinden. Ik twijfel ergens over, maar ik heb er vertrouwen in dat
de asceet Gotama mij een leer kan onderwijzen die deze twijfel zal
uitdrijven.”</p>
<p><a class="sc" id="282"></a>
<a class="pl" id="5.24"></a>
En Subhadda vertrok naar het Sala Park, het recreatiepark van de Malla's, naar
de plaats waar de Eerwaarde Ananda was en verwoordde zijn gedachte:
“Eerbiedwaardige Ananda, krijg ik toestemming om de asceet Gotama te zien?”
Maar Ananda gaf als antwoord: “Genoeg, vriend Subhadda, stoor de Tathagata
niet, de Heer is erg moe.” En Subhadda deed voor de tweede en de derde keer
hetzelfde verzoek, toch bleef Ananda zijn verzoek afwijzen.</p>
<p><a class="sc" id="283"></a>
<a class="pl" id="5.25"></a>
Maar de Heer ving het gesprek tussen Ananda en Subhadda op en zei tegen de
Eerwaarde Ananda: “Genoeg, Ananda! Houd Subhadda niet buiten! Subhadda, Ananda,
mag toegestaan worden in de nabijheid van de Tathagata te zijn. Want wat
Subhadda ook vraagt, zal hij vragen in onderzoek naar verlichting en niet om
mij lastig te vallen. En wat ik ook zal zeggen in antwoord op zijn vragen zal
hij snel begrijpen.” Toen zei Ananda: “Ga dan, vriend Subhadda, de Heer geeft u
toestemming.”</p>
<p><a class="sc" id="284"></a>
<a class="pl" id="5.26"></a>
Toen ging Subhadda naar de Heer, wisselde vriendelijke begroetingen met hem
uit, ging aan een zijde zitten en sprak: “Eerwaarde Gotama, er zijn asceten en
brahmanen die leiders zijn van grote groepen discipelen, die vele volgelingen
hebben, die leiders van religies zijn, goed bekend en beroemd zijn, die door de
massa hoog in waarde geacht worden, leraren zoals Purana Kassapa, Makkhali
Gosala, Ajita Kesakambali, Pakudha Kaccayana, Sañjaya Belathiputtha en Nigantha
Nataputta. Zijn zij allemaal tot de realiteit ontwaakt zoals elk van hen dat
zegt, of is er geen van hen, of is het dat sommigen van hen tot de realiteit
zijn ontwaakt en sommigen niet?”</p>
<p><a class="sc" id="285"></a>
“Genoeg, Subhadda. Maak je niet druk over het feit of zij allemaal, geen van
hen, sommigen wel of sommigen niet tot de realiteit zijn ontwaakt. Ik zal je de
Dhamma onderwijzen, Subhadda. Luister, schenk diepe aandacht en ik zal
spreken.”—“Ja, Heer”, zei Subhadda, en de Heer zei dit:</p>
<h4>De brul van de leeuw</h4>
<p><a class="sc" id="286"></a>
<a class="pl" id="5.27"></a>
“In iedere Dhamma en Discipline waar het Achtvoudige Pad niet wordt
aangetroffen, wordt geen ware asceet van de eerste, de tweede, de derde of van
de vierde graad van heiligheid aangetroffen. Maar zulke van de eerste, de
tweede, de derde of van de vierde graad van heiligheid, worden aangetroffen in
een Dhamma en Discipline waar het Achtvoudige Pad wordt aangetroffen. Welnu,
Subhadda, in deze Dhamma en Discipline <em>wordt</em> het Achtvoudige Pad aangetroffen en hierin worden asceten van de eerste, de
tweede, de derde en de vierde graad van heiligheid aangetroffen. Andere
religies zijn verstoken van ware asceten. Maar, Subhadda, als de monniken in
deze religie het perfecte leven leiden, zal de wereld niet verstoken zijn van
Arahats.”</p>
<blockquote class="gatha">
<p><a class="sc" id="287"></a>
“Negenentwintig jaar was ik,<br>
toen ik de wereld verzaakte om het Goede te zoeken.</p>
<p><a class="sc" id="288"></a>
Meer dan vijftig jaren zijn er verstreken, Subhadda<br>
vanaf de dag dat ik de wereld verzaakte.</p>
<p><a class="sc" id="289"></a>
En in al die tijd ben ik een zwerver geweest<br>
in het domein van deugd en van waarheid,</p>
<p><a class="sc" id="290"></a>
en buiten deze Leer,<br>
is er geen heilige van de eerste graad.”</p>
</blockquote>
<p><a class="sc" id="291"></a>
“En er is geen heilige van de tweede graad, noch van de derde graad, noch van
de vierde graad. Verstoken van ware asceten zijn de systemen van andere
leraren. Maar, Subhadda, als de monniken in deze religie het perfecte leven
leiden, zal de wereld niet verstoken zijn van Arahats.”</p>
<p><a class="sc" id="292"></a>
<a class="pl" id="5.28"></a>
Toen dit gezegd was, zei de zwerver Subhadda: “Uitstekend Heer! Uitstekend
Heer! Net zoals iemand rechtzet wat op z'n kop staat, openbaar maakt wat
verborgen was, of de weg wijst aan hem die verdwaald is, of een lamp omhoog
houdt in de duisternis zodat zij die ogen hebben dingen zullen zien; net zo is
de Dhamma door de Eerwaarde Gotama op vele manieren uitgelegd! Daarom, Heer,
neem ik mijn toevlucht in de Gezegende, zijn Dhamma en zijn Sangha. Dat ik van
de Heer mag toetreden tot de Sangha! Dat ik de hogere inwijding mag
ontvangen!”</p>
<p><a class="sc" id="293"></a>
<a class="pl" id="5.29"></a>
“Subhadda, wie voorheen een volgeling van een andere leerstelling is geweest,
en die wil toetreden en de hogere inwijding wil ontvangen in deze Dhamma en
Discipline, die heeft een proeftijd van vier maanden. Aan het einde van deze
vier maanden, wanneer de monniken tevreden met hem zijn, dan laten zij hem toe
en wijden zij hem in als een monnik. Hoe dan ook, ik zie een verschil tussen
persoonlijkheden.”</p>
<p><a class="sc" id="294"></a>
“Als, Heer, wie voorheen een volgeling van een andere leerstelling is geweest,
en die wil toetreden en de hogere inwijding wil ontvangen in deze Dhamma en
Discipline, en die een proeftijd heeft van vier maanden (...) dan zal ik een
proeftijd hebben van vier <em>jaren</em>. Als aan het einde van deze vier jaren, de monniken tevreden met mij zijn,
laat mij dan toetreden en laat hen mij als monnik inwijden!” Maar de Heer zei
tegen Ananda: “Wijd Subhadda in!”—“Goed, Heer”, was zijn antwoord.</p>
<p><a class="sc" id="295"></a>
<a class="pl" id="5.30"></a>
En Subhadda zei tegen de Eerwaarde Ananda: “Vriend Ananda, het is een grote
winst voor jullie allemaal, het is een zegening voor jullie, dat jullie door de
Meester zelf besprenkeld zijn voor de inwijding in het leerlingschap!”</p>
<p><a class="sc" id="296"></a>
Toen ontving Subhadda het thuisloze leven en de hogere inwijding in de
nabijheid van de Heer. En vanaf het moment van zijn inwijding verbleef de
Eerwaarde Subhadda alleen, in afzondering, onverstoorbaar, ijverig en
vastbesloten. En in korte tijd bereikte hij datgene waarvoor jonge mannen van
goede gezinnen het huiselijke leven harmonieus verlaten, en ook het thuisloze
leven aangaan: het onovertrefbare hoogtepunt van het heilige leven. Door zijn
eigen inzicht had hij dat gerealiseerd, hier en nu, en hij begreep: “Geboorte
is vernietigd, het heilige leven is geleefd, wat gedaan moest worden is gedaan.
En na dit leven zal er niets meer overblijven.” En de Eerwaarde Subhadda werd
een van de overige Arahats. Hij was de laatste discipel die door de Gezegende
zelf werd ingewijd.</p>
<p>Einde van de vijfde sectie.</p>
<h2>Sectie 6: Het grote heengaan</h2>
<h4>De Gezegende spoort voor de laatste maal aan</h4>
<p><a class="sc" id="297"></a>
<a class="pl" id="6.1"></a>
En de Heer zei tegen de Eerwaarde Ananda: “Het kan zijn, Ananda, dat in
sommigen van jullie de gedachte opkomt: ‘De instructies van de Meester zijn er
niet meer; wij hebben geen Leraar meer.’ Maar zo, Ananda, moet dat niet worden
gezien. Want, Ananda, dat wat ik verkondigd heb en bekend gemaakt heb als de
Dhamma en de Discipline, dat zal jullie Leraar zijn nadat ik ben heengegaan.”</p>
<p><a class="sc" id="298"></a>
<a class="pl" id="6.2"></a>
“En aangezien de monniken de gewoonte hebben elkaar aan te spreken als
‘vriend’, moet deze gewoonte worden afgeschaft nadat ik ben heengegaan. De
oudere monniken, Ananda, mogen de jongere monniken bij hun naam aanspreken, hun
familienaam of als ‘vriend’; maar de jongere monniken moeten de oudere monniken
aanspreken als ‘Eerwaarde heer’ of ‘Eerbiedwaardige heer’.”</p>
<p><a class="sc" id="299"></a>
<a class="pl" id="6.3"></a>
“Wanneer zij het wensen, Ananda, kan de Sangha de kleinere regels na mijn
heengaan, afschaffen.”</p>
<p><a class="sc" id="300"></a>
<a class="pl" id="6.4"></a>
“Na mijn heengaan, Ananda, moet de monnik Channa de hogere straf worden
opgelegd.”—“Maar, Heer, wat is de hogere straf?”—“De monnik Channa, Ananda, mag
zeggen wat hij wil, maar niemand moet met hem spreken, hij moet door de
monniken niet worden gemaand of onderwezen.”</p>
<p><a class="sc" id="301"></a>
<a class="pl" id="6.5"></a>
Toen sprak de Heer de monniken toe met deze woorden: “Monniken, het kan zijn
dat iemand van jullie twijfels of onzekerheden heeft over de Boeddha, de Dhamma
of de Sangha, het Pad of de beoefening van het Pad. Vraag dan, monniken! Zorg
ervoor dat jullie later geen spijt krijgen bij de gedachte: ‘Wij stonden van
aangezicht tot aangezicht met de Meester, en terwijl wij van aangezicht tot
aangezicht met de Meester stonden, waren wij niet in staat hem iets te
vragen!’”</p>
<p><a class="sc" id="302"></a>
Nadat dit was gezegd, zwegen de monniken. De Heer herhaalde zijn woorden voor
de tweede en voor de derde keer, maar de monniken bleven zwijgen. De Heer
spoorde hen opnieuw aan, en zei: “Monniken, misschien is het uit respect voor
jullie Leraar dat jullie niets vragen. Laat dan, monniken, een vriend het tegen
een ander zeggen.” Maar de monniken bleven zwijgen.</p>
<p><a class="sc" id="303"></a>
<a class="pl" id="6.6"></a>
En de Eerwaarde Ananda zei: “Het is wonderbaarlijk, Heer! Het is
wonderbaarlijk! Dit geloof heb ik in deze gemeenschap van monniken, dat zelfs
niet één monnik twijfels of onzekerheden heeft over de Boeddha, de Dhamma of de
Sangha, het Pad of de beoefening van het Pad!”</p>
<p><a class="sc" id="304"></a>
“Jij spreekt uit geloof, Ananda, maar de Tathagata weet héél zeker dat er
binnen deze gemeenschap van monniken er zelfs niet één monnik is, die twijfels
of onzekerheden heeft over de Boeddha, de Dhamma of de Sangha, het Pad of de
beoefening van het Pad. Want, Ananda, onder deze vijfhonderd monniken is zelfs
de laagste een in de stroom getredene, het is onmogelijk voor hem om in
ellendige staten te vervallen, maar hij is er verzekerd van en voorbestemd om
het Nibbana te bereiken.”</p>
<p><a class="sc" id="305"></a>
<a class="pl" id="6.7"></a>
Toen sprak de Heer tot de monniken: “Welnu, monniken, ik spoor jullie aan: alle
samengestelde dingen hebben de aard van vergaan in zich! Bewerkstellig
vastbesloten door indachtigheid jullie eigen bevrijding!”</p>
<p>Dit waren de laatste woorden van de Tathagata.</p>
<h4>Hoe de Gezegende heenging</h4>
<p><a class="sc" id="306"></a>
<a class="pl" id="6.8"></a>
Toen ging de Gezegende de eerste jhana binnen. En na deze verlaten te hebben,
ging hij de tweede jhana binnen, de derde, en vervolgens de vierde. Toen, na
het verlaten van de vierde jhana, ging hij de sfeer van de oneindige ruimte
binnen, vanuit daar de sfeer van het oneindig bewustzijn, van daaruit de sfeer
van niets-heid, van daaruit de sfeer van noch waarnemen noch niet waarnemen.
Toen hij deze sfeer verlaten had, bereikte hij de staat van de opheffing van
voelen en waarnemen.</p>
<p><a class="sc" id="307"></a>
Toen zei de Eerwaarde Ananda tegen de Eerwaarde Anuruddha: “Eerwaarde
Anuruddha, de Heer is heengegaan.”—“Nee, vriend Ananda, de Heer is niet
heengegaan. Hij heeft de staat van de opheffing van voelen en waarnemen
bereikt.”</p>
<p><a class="sc" id="308"></a>
Toen, nadat hij de staat van de opheffing van voelen en waarnemen verlaten had,
ging hij de sfeer van waarnemen noch niet waarnemen binnen, van daaruit de
sfeer van niets-heid, vanuit daar de sfeer van oneindig bewustzijn en vanuit
daar de sfeer van oneindige ruimte. Vanuit de sfeer van oneindige ruimte ging
hij de vierde jhana binnen, de derde, de tweede en vervolgens de eerste. Vanuit
de eerste jhana ging hij de tweede jhana binnen, de derde, de vierde. Nadat hij
de vierde jhana verlaten had, verdween hij totaal.</p>
<h4>De echo van de wereld</h4>
<p><a class="sc" id="309"></a>
<a class="pl" id="6.10"></a>
Toen de Gezegende was heengegaan, ontstond er een krachtige aardbeving,
beangstigend en welke gepaard ging met donderslagen die door de lucht rolden.</p>
<p><a class="sc" id="310"></a>
En nadat de Gezegende was heengegaan uitte Brahma Sahampati dit vers:</p>
<blockquote class="gatha">
<p><a class="sc" id="311"></a>
“Alle wezens in de wereld moeten heengaan,<br>
alle levende wezens moeten hun lichaam achterlaten.<br>
Zelfs een Meester zoals hij, die onvergelijkbaar is in de mensenwereld,<br>
machtig in wijsheid en verlichting,<br>
is heengegaan.”</p>
</blockquote>
<p><a class="sc" id="312"></a>
En nadat de Gezegende was heengegaan uitte Sakka, koning der goden, dit vers:</p>
<blockquote class="gatha">
<p><a class="sc" id="313"></a>
“Alle elementen van het leven zijn vergankelijk,<br>
als ze ontstaan zijn verdwijnen ze ook meteen weer.<br>
Goed is die vrede wanneer de elementen niet meer opkomen.</p>
</blockquote>
<p><a class="sc" id="314"></a>
En nadat de Gezegende was heengegaan uitte de Eerwaarde Anuruddha, dit vers:</p>
<blockquote class="gatha">
<p><a class="sc" id="315"></a>
“Geen enkele ademhaling meer,<br>
maar vastbesloten in zijn hart,<br>
vrij van begeerten en kalm—zo komt de Heilige tot zijn einde.</p>
<p><a class="sc" id="316"></a>
Met een onbewogen geest verdroeg hij alle pijnen,<br>
en zoals een vlam die uitdooft,<br>
zo heeft zijn geest bevrijding gevonden.”</p>
</blockquote>
<p><a class="sc" id="317"></a>
En nadat de Gezegende was heengegaan uitte de Eerwaarde Ananda, dit vers:</p>
<blockquote class="gatha">
<p><a class="sc" id="318"></a>
“De aardbeving was verschrikkelijk,<br>
het haar ging er recht van overeind staan,<br>
toen de Alwetende, de Boeddha, heenging.”</p>
</blockquote>
<p><a class="sc" id="319"></a>
En die monniken die hun hartstochten nog niet overwonnen hadden, huilden en
trokken zichzelf aan de haren, hieven hun armen omhoog, wierpen zichzelf op de
grond, zij rolden en tolden terwijl ze schreeuwden: “De Gezegende Heer is veel
te snel gestorven! De Tathagata is veel te snel gestorven! Veel te snel is het
Oog van de Wereld verdwenen!” Maar die monniken die bevrijd waren van begeerte,
die indachtig en van helder begrip waren, zeiden: “Alle samengestelde dingen
zijn vergankelijk—wat is de zin van dit alles?”</p>
<p><a class="sc" id="320"></a>
<a class="pl" id="6.11"></a>
Toen zei de Eerwaarde Anuruddha: “Vrienden! Stop met huilen en weeklagen! Heeft
de Heer niet reeds vanaf het allereerste begin verteld, dat alles wat ons
dierbaar en lief is aan verandering onderhevig is, dat wij hiervan moeten
scheiden en dat deze dingen veranderen? Van datgene wat geboren is, geworden
is, samengesteld is, onderhevig aan verval is, hoe kan iemand daarvan zeggen:
‘Dat dit niet tot ontbinding zal komen!’ Ook de deva's, vrienden, hebben
verdriet.”</p>
<p>“Eerwaarde Anuruddha, welke deva's bent u gewaar?”</p>
<p><a class="sc" id="321"></a>
“Vriend Ananda, er zijn ruimte-deva's met een aarde-gebonden geest; zij huilen
en trekken zichzelf aan de haren, heffen hun armen omhoog, werpen zichzelf op
de grond, zij rollen en tollen terwijl ze schreeuwen: ‘De Gezegende Heer sterft
veel te vlug! De Tathagata sterft veel te vlug! Veel te snel verdwijnt het Oog
van de Wereld!’ En er zijn ook aarde-deva's met een aarde-gebonden geest die
net zo doen. Maar die deva's die bevrijd zijn van begeerte, die indachtig en
van helder begrip zijn, zeggen: ‘Alle samengestelde dingen zijn
vergankelijk—wat is de zin van dit alles?’”</p>
<p><a class="sc" id="322"></a>
<a class="pl" id="6.12"></a>
De Eerwaarde Anuruddha en de Eerwaarde Ananda brachten gezamenlijk de rest van
de nacht door met gesprekken over de Dhamma. En de Eerwaarde Anuruddha zei:
“Vriend Ananda, ga nu naar Kusiñara en bericht de Malla's: ‘Vasettha's, de Heer
is heengegaan. De tijd is aangebroken om te doen wat jullie passend lijkt.’”</p>
<p><a class="sc" id="323"></a>
“Ja, Eerwaarde”, zei Ananda, en nadat hij zichzelf in de ochtend gekleed had en
zijn bovenkleed en bedelnap genomen had, ging hij met nog een monnik naar
Kusiñara. Op dat moment hadden de Malla's van Kusiñara zich verzameld in de
ontmoetingshal vanwege bepaalde zaken. Toen de Eerwaarde Ananda hen genaderd
had, bracht hij Anuruddha's boodschap over. En toen zij de woorden van de
Eerwaarde Ananda hoorden, waren de Malla's met hun zonen, hun vrouwen en de
vrouwen van hun zonen, getroffen door angst en verdriet, hun geest werd
overtroffen door verdriet zodat zij allen huilden en zichzelf aan de haren
trokken, hun armen omhoog hieven, zichzelf op de grond wierpen. Zij rolden en
tolden terwijl ze schreeuwden: “De Gezegende Heer is veel te snel gestorven! De
Tathagata is veel te snel gestorven! Veel te snel is het Oog van de Wereld
verdwenen!”</p>
<h4>Eerbetoon aan de overblijfselen</h4>
<p><a class="sc" id="324"></a>
<a class="pl" id="6.13"></a>
De Malla's bevolen hun mensen met de woorden: “Verzamel alle geurwerken,
bloemenkransen en muzikanten van heel Kusiñara.” En met de geurwerken, de
bloemenkransen, de muzikanten en de vijfhonderd repen stof, gingen de Malla's
naar het Sala Park, het recreatiepark van de Malla's waar het lichaam van de
Gezegende lag. Nadat zij het genaderd waren, kwam deze gedachte in hen op: “Het
is voor ons nu te laat in de avond om het lichaam van de Gezegende te cremeren.
We zullen dit morgen doen.”</p>
<p><a class="sc" id="325"></a>
En ook de tweede, de derde, de vierde, de vijfde en de zesde dag betuigden zij
respect aan het lichaam van de Gezegende met dans, zang, muziek, bloemenkransen
en geurwerken, zij richtten afdaken en paviljoenen op en brachten de nacht door
met het betuigen van respect, eerbied en vereerden het lichaam van de
Gezegende.</p>
<p><a class="sc" id="326"></a>
<a class="pl" id="6.14"></a>
Op de zevende dag dachten de Malla's van Kusiñara: “Wij hebben hulde betuigd
aan het lichaam van de Gezegende met dans, zang, muziek, bloemenkransen en
geurwerken. We hebben respect, eerbied en verering getoond. Laat ons nu het
lichaam van de Gezegende zuidwaarts dragen. Laat ons nu het lichaam van de
Gezegende ten zuiden van de stad cremeren.” Toen zeiden acht Malla's van
vooraanstaande families, die zich gewassen hadden en schone kleren aangedaan
hadden: “Wij zullen nu het lichaam van de Gezegende optillen”, maar zij
bemerkten dat zij hiertoe niet in staat waren. En de Malla's spraken tot de
Eerwaarde Anuruddha: “Wat is de oorzaak, Eerwaarde Anuruddha, wat is de reden
dat acht Malla's van vooraanstaande families, die zich gewassen hebben en
schone kleren aangedaan hebben, toen zij zeiden: ‘Wij zullen nu het lichaam van
de Gezegende optillen’, dat zij daartoe niet in staat waren?”</p>
<p><a class="sc" id="327"></a>
“Vasettha's, jullie hebben een bedoeling, maar de deva's hebben een andere
bedoeling.”</p>
<p><a class="pl" id="6.15"></a>
“Eerwaarde, wat is de bedoeling van de deva's?”</p>
<p><a class="sc" id="328"></a>
“Vasettha's, jullie bedoeling is deze: ‘Wij hebben hulde betuigd aan het
lichaam van de Gezegende met dans, zang, muziek, bloemenkransen en geurwerken.
We hebben respect, eerbied en verering getoond. Laat ons nu het lichaam van de
Gezegende zuidwaarts dragen. Laat ons nu het lichaam van de Gezegende ten
zuiden van de stad cremeren.’ Maar de bedoeling van de deva's, Vasettha's, is
deze: ‘Wij hebben hulde betuigd aan het lichaam van de Gezegende met hemelse
dans, zang, muziek, bloemenkransen en geurwerken. We hebben respect, eerbied en
verering getoond. Laat ons nu het lichaam van de Gezegende noordwaarts dragen
naar het noordelijke deel van de stad. Nadat wij het lichaam door de
noordelijke poort van de stad hebben gedragen, laat ons dan door het centrum
van de stad gaan en dan in oostelijke richting gaan naar het oostelijke deel
van de stad. En nadat wij door de oostelijke poort van de stad zijn gegaan,
laat ons het lichaam van de Gezegende dan naar het heiligdom van de
Malla's—Makuta bandhana—dragen. Laat ons daar het lichaam van de Gezegende
cremeren.’”</p>
<p><a class="sc" id="329"></a>
“Eerwaarde heer, als dat de wens van de deva's is, dan zij het zo.”</p>
<p><a class="sc" id="330"></a>
<a class="pl" id="6.16"></a>
Op dat moment werden zelfs het riool en de afvalhopen van Kusiñara tot
kniehoogte bedekt met koraalbloemen. En door de deva's en de Malla's van
Kusiñara was er hulde betuigd aan het lichaam van de Heer met hemelse en
menselijke dans, zang, muziek, bloemenkransen en geurwerken. Respect, eerbied
en verering was getoond. En zij droegen het lichaam van de Gezegende
noordwaarts naar het noordelijke deel van de stad. En nadat zij het lichaam
door de noordelijke poort van de stad hadden gedragen, gingen zij door het
centrum van de stad. Vervolgens gingen zij oostelijke richting in naar het
oostelijke deel van de stad. En nadat zij door de oostelijke poort van de stad
zijn gegaan, droegen zij het lichaam van de Gezegende naar het heiligdom van de
Malla's—Makuta bandhana—en legden het daar neer.</p>
<p><a class="sc" id="331"></a>
<a class="pl" id="6.17"></a>
Toen vroegen de Mala's van Kusiñara aan de Eerwaarde Ananda: “Wat, Eerwaarde
Ananda, moeten wij met het lichaam van de Tathagata op eerbiedwaardige wijze
doen?”</p>
<p><a class="sc" id="332"></a>
“Vasettha's, er moet mee omgegaan worden zoals met de overblijfselen van een
Wiel-in-beweging-zettende universele heerser.”—“En hoe is dat, Eerwaarde?”—“Het
lichaam van een Wiel-in-beweging-zettende universele heerser, Vasettha's, wordt
eerst omwikkeld met nieuw linnen, dan met opgekamde katoen; zo wordt dit gedaan
met vijfhonderd lagen linnen en vijfhonderd lagen katoen. Wanneer dat gedaan
is, wordt het lichaam van een universele heerser in een ijzeren olievat gelegd,
dat omhuld word door nog een vat. Dan wordt er een brandstapel gemaakt van
verscheidene geurige takken waarop het lichaam van een Wiel-in-beweging-zettende universele heerser wordt verbrand en op een plaats waar wegen samenkomen wordt een stupa opgericht. Dat, Vasettha's, is wat men doet met het lichaam van een Wiel-in-beweging-zettende universele heerser, en met het lichaam van de Tathagata moet men hetzelfde doen. Voor de Tathagata moet op een plaats waar wegen samenkomen, een stupa worden opgericht. En iedereen die bloemkransen of geurwerken naar die plaats brengt of er eerbied betuigt met een rustig hart, zal voor lange tijd voordeel en geluk ontvangen.”</p>
<p><a class="sc" id="333"></a>
<a class="pl" id="6.18"></a>
Toen bevolen de Malla's hun mensen met de woorden: “Verzamel nu alle opgekamde
katoen van de Malla's!” En de Malla's van Kusiñara omwikkelden het lichaam van
de Gezegende in nieuw linnen, dan met opgekamde katoen (...).</p>
<p><a class="sc" id="334"></a>
<a class="pl" id="6.19"></a>
Juist op dat moment reisde de Eerwaarde Maha Kassapa met een grote groep
monniken over de hoofdweg van Pava naar Kusiñara. Op een gegeven moment stapte
hij van de hoofdweg af en ging hij aan de voet van een boom zitten.</p>
<p><a class="sc" id="335"></a>
Een zekere Ajivaka kwam langs omdat hij op weg was naar Pava. Hij had een
koraalbloem van Kusiñara meegenomen. Maha Kassapa zag de Ajivaka van grote
afstand naderen. Toen hij dichtbij gekomen was, zei hij: “Vriend, heeft u iets
van onze Meester gehoord?”</p>
<p><a class="sc" id="336"></a>
“Ja, vriend, dat heb ik. Het is nu zeven dagen geleden dat de asceet Gotama is
heengegaan. Deze koraalbloem (<em>mandarava</em>) heb ik van daar (Kusiñara) meegenomen.”</p>
<p><a class="sc" id="337"></a>
En die monniken die hun hartstochten nog niet overwonnen hadden, huilden en
trokken zichzelf aan de haren, hieven hun armen omhoog, wierpen zichzelf op de
grond, zij rolden en tolden terwijl ze schreeuwden: “De Gezegende Heer is veel
te snel gestorven! De Tathagata is veel te snel gestorven! Veel te snel is het
Oog van de Wereld verdwenen! Maar die monniken die bevrijd waren van begeerte,
die indachtig en van helder begrip waren, zeiden: “Alle samengestelde dingen
zijn vergankelijk—wat is de zin van dit alles?”</p>
<p><a class="sc" id="338"></a>
<a class="pl" id="6.20"></a>
In de groep zat een zekere Subhadda die op hoge leeftijd het huisloze leven was
aangegaan. En hij sprak de monniken als volgt toe: “Genoeg, vrienden! Huil niet
en weeklaag niet! Wij zijn nu eindelijk bevrijd van die grote asceet! Wij zijn
altijd lastiggevallen met zijn woorden: ‘Het is goed voor je om dit te doen,
het is goed voor je om dat te doen!’ Nu kunnen we doen wat we willen, en hoeven
we niet te doen wat we niet willen!”</p>
<p><a class="sc" id="339"></a>
Maar de Eerwaarde Maha Kassapa zei tegen de monniken: “Genoeg, vrienden! Huil
niet en weeklaag niet! Heeft de Gezegende niet reeds vanaf het allereerste
begin verteld, dat alles wat ons dierbaar en lief is aan verandering onderhevig
is, dat wij hiervan moeten scheiden en dat deze dingen veranderen? Van datgene
wat geboren is, geworden is, samengesteld is, onderhevig aan verval is, hoe kan
iemand, daarvan zeggen: ‘Dat dit niet tot ontbinding zal komen!’”</p>
<p>(In Kusiñara)</p>
<p><a class="sc" id="340"></a>
<a class="pl" id="6.21"></a>
Ondertussen zeiden vier Malla's van vooraanstaande families, die zich gewassen
hadden en schone kleren aangedaan hadden: “Wij zullen nu de brandstapel van de
Gezegende aansteken”, maar zij bemerkten dat hen dit niet lukte. En de Malla's
spraken tot de Eerwaarde Anuruddha: “Wat is de oorzaak, Eerwaarde Anuruddha,
wat is de reden dat vier Malla's van vooraanstaande families, die zich gewassen
hebben en schone kleren aangedaan hebben, toen zij zeiden: ‘Wij zullen nu de
brandstapel van de Gezegende aansteken’, dat hen dit niet lukte?”</p>
<p><a class="sc" id="341"></a>
“Vasettha's, jullie hebben een bedoeling, maar de deva's hebben een andere
bedoeling.”</p>
<p>“Eerwaarde, wat is de bedoeling van de deva's?”</p>
<p><a class="sc" id="342"></a>
“Vasettha's, de bedoeling van de deva's is dit: ‘De Eerwaarde Maha Kassapa is
met een grote groep monniken onderweg van Pava naar Kusiñara. Laat de
brandstapel van de Gezegende geen vlam vatten voordat de Eerwaarde Maha Kassapa
hulde heeft betuigd aan de voeten van de Gezegende.’”</p>
<p><a class="sc" id="343"></a>
“Eerwaarde heer, als dat de wens van de deva's is, dan zij het zo.”</p>
<p><a class="sc" id="344"></a>
<a class="pl" id="6.22"></a>
En de Eerwaarde Maha Kassapa naderde de brandstapel van de Gezegende bij de
heilige plaats van de Malla's—Makuta bandhana, te Kusiñara. Hij ordende zijn
gewaad over een schouder en met samengevouwen handen ter begroeting, liep hij
drie keer rond de brandstapel terwijl hij zijn rechterzijde naar de Gezegende
gericht hield. Toen ontblootte hij de voeten van de Heer en betuigde hij er met
zijn hoofd hulde aan. Zo deden dat ook de vijfhonderd monniken. En toen hulde
was betuigd door de Eerwaarde Maha Kassapa en de vijfhonderd monniken, vatte de
brandstapel van de Gezegende vanzelf vlam.</p>
<p><a class="sc" id="345"></a>
<a class="pl" id="6.23"></a>
En het gebeurde dat, nadat het lichaam van de Gezegende verbrand was, er geen
as en geen delen meer te zien waren van wat huid, weefsel, vlees, zenuwen en
gewrichtssmeer geweest was. Alleen de botten bleven over. Net zoals na de
verbranding van boter of olie er geen as en geen delen overblijven, zo was het
ook na de verbranding van het lichaam van de Gezegende, dat er geen as en geen
delen meer te zien waren van wat huid, weefsel, vlees, zenuwen en
gewrichtssmeer geweest was. Alleen de botten bleven over. En van alle
vijfhonderd doeken waren zelfs de meest binnenste en de meest buitenste doeken
verbrand.</p>
<p><a class="sc" id="346"></a>
En nadat het lichaam van de Gezegende was verbrand, viel er water vanuit de
hemel dat de brandstapel van de Gezegende bluste, en ook uit de sala bomen kwam
water. De Malla's van Kusiñara besprenkelden geparfumeerd water over het
lichaam met hetzelfde doel.</p>
<p><a class="sc" id="347"></a>
En de Malla's van Kusiñara legden de relikwieën van de Gezegende in hun
ontmoetingshal en omringde deze met een traliewerk van speren en een omheining
van bogen. En daar betuigden zij zeven dagen lang hulde aan de relikwieën van
de Gezegende met dans, zang, muziek, bloemenkransen en geurwerken. Zij
betuigden respect, eerbied en vereerden de relikwieën van de Gezegende.</p>
<h4>De verdeling van de relikwieën</h4>
<p><a class="sc" id="348"></a>
<a class="pl" id="6.24"></a>
En koning
<strong>Ajatasattu Vedehiputta van Magadha </strong>hoorde dat de Heer was heengegaan te Kusiñara. Hij zond een boodschap naar de
Malla's van Kusiñara: “De Gezegende was een Khattiya en ook wij zijn
Khattiya's. Wij zijn het waard om een deel van de relikwieën van de Gezegende
te ontvangen. Wij zullen een stupa voor de relikwieën van de Gezegende
oprichten en een festival houden ter eerbetuiging.”</p>
<p><a class="sc" id="349"></a>
En de
<strong>Licchavi's van Vesali</strong> hoorden dat de Heer was heengegaan te Kusiñara. En zij zonden een boodschap
naar de Malla's van Kusiñara: “De Gezegende was een Khattiya en ook wij zijn
Khattiya's. Wij zijn het waard om een deel van de relikwieën van de Gezegende
te ontvangen. Wij zullen een stupa voor de relikwieën van de Gezegende
oprichten en een festival houden ter eerbetuiging.”</p>
<p><a class="sc" id="350"></a>
En de
<strong>Sakya's van Kapilavatthu</strong> hoorden dat de Heer was heengegaan te Kusiñara. En zij zonden een boodschap
naar de Malla's van Kusiñara: “De Gezegende was een Khattiya en ook wij zijn
Khattiya's. Wij zijn het waard om een deel van de relikwieën van de Gezegende
te ontvangen. Wij zullen een stupa voor de relikwieën van de Gezegende
oprichten en een festival houden ter eerbetuiging.”</p>
<p><a class="sc" id="351"></a>
En de
<strong>Buli's van Allakappa</strong> hoorden dat de Heer was heengegaan te Kusiñara. En zij zonden een boodschap
naar de Malla's van Kusiñara: “De Gezegende was een Khattiya en ook wij zijn
Khattiya's. Wij zijn het waard om een deel van de relikwieën van de Gezegende
te ontvangen. Wij zullen een stupa voor de relikwieën van de Gezegende
oprichten en een festival houden ter eerbetuiging.”</p>
<p><a class="sc" id="352"></a>
En de
<strong>Koliya's van Ramagama</strong> hoorden dat de Heer was heengegaan te Kusiñara. En zij zonden een boodschap
naar de Malla's van Kusiñara: “De Gezegende was een Khattiya en ook wij zijn
Khattiya's. Wij zijn het waard om een deel van de relikwieën van de Gezegende
te ontvangen. Wij zullen een stupa voor de relikwieën van de Gezegende
oprichten en een festival houden ter eerbetuiging.”</p>
<p><a class="sc" id="353"></a>
En de
<strong>Vethadipa brahmaan</strong> hoorde dat de Heer was heengegaan te Kusiñara. En hij zond een boodschap naar
de Malla's van Kusiñara: “De Gezegende was een Khattiya en ik ben een brahmaan.
Ik ben het waard om een deel van de relikwieën van de Gezegende te ontvangen.
Ik zal een stupa voor de relikwieën van de Gezegende oprichten en een festival
houden ter eerbetuiging.”</p>
<p><a class="sc" id="354"></a>
En de
<strong>Malla's van Pava</strong> hoorden dat de Heer was heengegaan te Kusiñara. En zij zonden een boodschap
naar de Malla's van Kusiñara: “De Gezegende was een Khattiya en ook wij zijn
Khattiya's. Wij zijn het waard om een deel van de relikwieën van de Gezegende
te ontvangen. Wij zullen een stupa voor de relikwieën van de Gezegende
oprichten en een festival houden ter eerbetuiging.”</p>
<p><a class="sc" id="355"></a>
<a class="pl" id="6.25"></a>
Maar toen de Malla's van Kusiñara deze woorden hoorden, spraken zij de
vergadering als volgt toe: “De Gezegende is in onze gemeente heengegaan. Wij
zullen niets van de relikwieën van de Gezegende verdelen.”</p>
<p><a class="sc" id="356"></a>
Toen sprak de brahmaan Dona de vergadering aan met deze woorden:</p>
<blockquote class="gatha">
<p><a class="sc" id="357"></a>
“Heren, luister naar mijn voorstel.<br>
Verdraagzaamheid is wat de Leer van de Boeddha.<br>
Het is niet correct als er strijd zou ontstaan<br>
vanwege het verdelen van de overblijfselen van hem,<br>
hij die de beste onder de mensen was!”</p>
<p><a class="sc" id="358"></a>
“Heren, laat ons allen in vriendschappelijkheid overeenstemmen<br>
om acht parten te verdelen<br>
zodat wijd en zijd stuppa's zullen verrijzen,<br>
en allen die hen zien,<br>
geloof in de Volledig Verlichte zullen verwerven!”</p>
</blockquote>
<p><a class="sc" id="359"></a>
“Goed dan, brahmaan, verdeelt u de relikwieën in acht gelijke delen.”</p>
<p><a class="sc" id="360"></a>
En Dona de brahmaan zei tegen de vergadering: “Het zij zo.” En hij verdeelde op
rechtvaardige wijze de relikwieën van de Gezegende in acht gelijke delen. Toen
hij daarmee klaar was, zei hij: “Heren, laat de vergadering deze urn mij geven.
Ik zal een stupa voor deze urn oprichten en een festival houden ter
eerbetuiging.” En de urn werd aan Dona de brahmaan gegeven.</p>
<p><a class="sc" id="361"></a>
<a class="pl" id="6.26"></a>
En toen hoorden de
<strong>Moriya's van Pipphalivana</strong> dat de Heer was heengegaan te Kusiñara. En zij zonden een boodschap naar de
Malla's van Kusiñara: “De Gezegende was een Khattiya en ook wij zijn
Khattiya's. Wij zijn het waard om een deel van de relikwieën van de Gezegende
te ontvangen. Wij zullen een stupa voor de relikwieën van de Gezegende
oprichten en een festival houden ter eerbetuiging.”</p>
<p><a class="sc" id="362"></a>
“Er is niets meer van de relikwieën van de Gezegende over; de relikwieën van de
Gezegende zijn verdeeld. Jullie kunnen de as nemen.” En zij namen de as.</p>
<p><a class="sc" id="363"></a>
<a class="pl" id="6.27"></a>
Koning Ajatasattu Vedehiputta van Magadha bouwde een grote stupa te Rajagaha
voor de relikwieën van de Heer en hield ter eerbetuiging een festival. De
Licchavi's van Vesali bouwden een stupa te Vesali voor de relikwieën van de
Heer en hielden een festival ter eerbetuiging. De Sakya's van Kapilavatthu
bouwden een stupa te Kapilavatthu voor de relikwieën van de Heer en hielden een
festival ter eerbetuiging. De Buli's van Allakappa bouwden een stupa te
Allakappa voor de relikwieën van de Heer en hielden een festival ter
eerbetuiging. De Koliya's van Ramagama bouwden een stupa te Ramagama voor de
relikwieën van de Heer en hielden een festival ter eerbetuiging. De Vethadipa
brahmaan bouwde een stupa te Vethadipa voor de relikwieën van de Heer en hield
een festival ter eerbetuiging. De Malla's van Pava bouwden een stupa te Pava
voor de relikwieën van de Heer en hielden een festival ter eerbetuiging. De
Malla's van Kusiñara bouwden een stupa te Kusiñara voor de relikwieën van de
Heer en hielden een festival ter eerbetuiging. De brahmaan Dona bouwde een
stupa voor de urn en hield een festival ter eerbetuiging. En de Moriya's van
Pipphalivana bouwden een stupa voor de as en hielden een festival ter
eerbetuiging. En zo gebeurde het dat er acht stupa's voor de relikwieën werden
gebouwd, een negende voor de urn en een tiende voor de as. Dit was in die tijd
gebruikelijk.</p>
<p><a class="pl" id="6.28"></a>
</p>
<blockquote class="gatha">
<p><a class="sc" id="364"></a>
De in acht delen verdeelde relikwieën kwamen van hem,<br>
de Alwetende, de grootste onder de mensen.</p>
<p><a class="sc" id="365"></a>
Zeven worden er in Jambudipa vereerd,<br>
een in Ramagama, bij de koningen van het Naga ras.</p>
<p><a class="sc" id="366"></a>
Een tand wordt vereerd in de Tavatimsa hemel,<br>
een in het koninkrijk van kalinga,<br>
en een door de Naga koningen.</p>
<p><a class="sc" id="367"></a>
Zij spreiden hun glorie over deze vruchtbare aarde,<br>
en zo worden de relikwieën van de Alwetende,<br>
geëerd door de vereerden.</p>
<p><a class="sc" id="368"></a>
Goden en Naga's, koningen, edelste onder de mensen,<br>
betuig hulde met samengevouwen handen!
</p>
<p><a class="sc" id="369"></a>
Want het is zeer zeldzaam, inderdaad,<br>
om tijdens honderden wereldtijdperken<br>
een Volledig Verlichte te ontmoeten!
</p>
</blockquote>
<p>Einde van de zesde sectie.</p>
<p>Dit is het einde van de Maha Parinibbana Sutta.</p>
</article>
<aside id="metaarea">
<p>Auteur: <span class="author">Peter van Loosbroek—Ananda</span></p>

<p><cite class="book">Overgenomen uit: Theravada Archief—De locatie voor het oorspronkelijke
boeddhisme</cite></p>

<p>© Peter van Loosbroek</p>

<p>Alle rechten voorbehouden</p>

<p>De originele vertaling met voetnoten en uitleg kunt u terugvinden op <a href="http://www.sleuteltotinzicht.nl/">www.sleuteltotinzicht.nl</a>
</p>

</aside>
</section>
<a class="top" href="#"> ▲ TOP </a><a class="next" href="/nl/dn31">Sīgālovāda [Siṅgāla] ▶</a>
</div>
</body>
</html>
