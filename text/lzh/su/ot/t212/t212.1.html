<!DOCTYPE html>
<html>
<head>
<title></title>
</head>
<body>
<div id="text" lang="lzh">
<section class="sutta" id="t212.1">
<article>
<div class="hgroup">
<p class="division">出曜經</p>
<h1>無常品第一之一</h1>
</div>
<div class="xu"><a class="t" id="0609b22"></a><a class="t" id="0609b23"></a><a class="t" id="0609b24"></a> <a class="t" id="0609b25"></a>
<h2>出曜經序</h2>
<p><a class="t-linehead" id="t-linehead0609b27"></a><a class="t" id="0609b26"></a><a class="t" id="0609b27"></a>《出曜經》者，婆須密舅法救菩薩之所撰也，集<a class="t" id="0609b28"></a>比一千章，立為三十三品，名曰法句，錄其<a class="t" id="0609b29"></a>本起，繫而為釋，名曰出曜。出曜之言，舊名譬<a class="t" id="0609c01"></a>喻，即十二部經第六部也。有罽賓沙門僧伽<a class="t" id="0609c02"></a><span class="gaiji">跋<!--gaiji,跋,1[跳-兆＋（乏-之＋（犮-、））],2&#x47E6;,3--></span>澄，以前秦建元十九年，陟葱嶺、涉流沙，不<a class="t" id="0609c03"></a>遠萬里來至長安。其所闇識富博絕倫，先師<a class="t" id="0609c04"></a>器之。既重其人，吐誠亦深，數四年中，上聞異<a class="t" id="0609c05"></a>要，奇雜盈耳。俄而三秦覆墜，避地東周。後秦<a class="t" id="0609c06"></a>皇初四年，還轅伊洛，將返舊鄉，佇駕京師，望<a class="t" id="0609c07"></a>路致慨，恨《法句》之不全、《出曜》之未具，緬邈長<a class="t" id="0609c08"></a>懷，蘊情盈抱。太尉姚旻，篤誠深樂，聞不俟駕，<a class="t" id="0609c09"></a>五年秋請令出之，六年春訖。澄執梵本，佛念<a class="t" id="0609c10"></a>宣譯，道嶷筆受，和碧二師師法括而正之。時<a class="t" id="0609c11"></a>不有怙，從本而已。舊有四卷，所益已多，得此<a class="t" id="0609c12"></a>具解，覽之畫然矣。予自武當，軒衿華領，諮詢<a class="t" id="0609c13"></a>觀化，預參檢校，聊復序之。弘始元年八月十<a class="t" id="0609c14"></a>二日僧叡造首。</p>
</div>
<div class="suttainfo" id="juan1">
<p><span class="t-juanname">出曜經卷第一</span><a class="t" id="0609c15"></a><a class="t" id="0609c16"></a><a class="t" id="0609c17"></a><a class="t" id="0609c18"></a><a class="t" id="0609c19"></a><br>
<span class="t-byline">姚秦涼州沙門竺佛念譯</span><a class="t" id="0609c20"></a></p>
</div>
<p><a class="t" id="0609c21"></a><a class="t-linehead" id="t-linehead0609c21"></a>昔佛在波羅<span class="gaiji">［木＊奈］<!--gaiji,,1[木＊奈],2&#x3B88;,3--></span>國。佛告諸比丘：「當來之世，眾<a class="t" id="0609c22"></a>生之類壽八萬四千歲。爾時壽八萬四千歲<a class="t" id="0609c23"></a>眾生輩，於此閻浮利內，眾生共居一處，穀米<a class="t" id="0609c24"></a>豐熟人民熾盛，鷄狗鳴喚共相聞聲。」佛告比<a class="t" id="0609c25"></a>丘：「汝等當知，爾時人民，女年五百歲，便外適<a class="t" id="0609c26"></a>娶。爾時有王，名曰蠰佉，七寶導從，以法治化無<a class="t" id="0609c27"></a>有阿曲。有自然羽寶之車，高千肘廣十六肘，<a class="t" id="0609c28"></a>竪立修治眾寶瓔珞，在大眾中，分檀布施無<a class="t" id="0609c29"></a>悋悔心，造立功德為眾導首，與諸沙門婆羅<a class="t" id="0610a01"></a>門諸得道者，遠行住止經過居宿皆悉給施，<a class="t" id="0610a02"></a>有所求索無所悋惜。爾時眾生壽八萬四千歲，<a class="t" id="0610a03"></a>有如來出世，名曰彌勒，至真、等正覺、明行成<a class="t" id="0610a04"></a>為、善逝、世間解、無上士、道法御、天人師，號佛、世<a class="t" id="0610a05"></a>尊；如我今日，成無上正真等正覺，十號具<a class="t" id="0610a06"></a>足。常當將護無數百千諸比丘僧；如我今日，<a class="t" id="0610a07"></a>將護無數百千諸比丘僧。與諸大眾，廣說深<a class="t" id="0610a08"></a>法上中下善，義味微妙，具足清淨修於梵行；<a class="t" id="0610a09"></a>如我今日，與諸大眾廣說深法上中下善，義<a class="t" id="0610a10"></a>味微妙，具足清淨修於梵行。廣說如彌勒下<a class="t" id="0610a11"></a>生。如佛所說，有經名曰六更樂道，若有眾生<a class="t" id="0610a12"></a>生其中者，若眼見色，盡見善色不見惡色，見<a class="t" id="0610a13"></a>愛不見非愛，見可敬不見非可敬，見可念不<a class="t" id="0610a14"></a>見非可念，見美色不見非美色。諸有眾生耳<a class="t" id="0610a15"></a>聞聲者，鼻嗅香、舌知味、身知細滑、意知法，乃<a class="t" id="0610a16"></a>至天帝亦復如是。」</p>
<p><a class="t-linehead" id="t-linehead0610a16"></a>爾時世尊遊毘舍離獼猴<a class="t" id="0610a17"></a>池水大講堂上，爾時眾多毘舍離諸童子等，<a class="t" id="0610a18"></a>各生此念：「我等宜可共相率合至世尊所問<a class="t" id="0610a19"></a>訊禮覲。」其中童子，或有乘載青馬青蓋被服<a class="t" id="0610a20"></a>皆青，或有乘載青黃赤白，被服皆白，搥鐘鳴<a class="t" id="0610a21"></a>鼓作倡伎樂，前後導從至世尊所。爾時世尊<a class="t" id="0610a22"></a>告諸比丘：「汝等當知，若有不見諸天遊觀至<a class="t" id="0610a23"></a>後園浴池者，今當觀此諸童子等，所著法服<a class="t" id="0610a24"></a>乘載輿輦，與彼諸天亦無差別。所以然者，諸<a class="t" id="0610a25"></a>天被服與此無異。」</p>
<p><a class="t-linehead" id="t-linehead0610a25"></a>爾時座上數百千眾生之<a class="t" id="0610a26"></a>類，各作是念：「我等宜可發真誠誓，使我等後<a class="t" id="0610a27"></a>生生天上人中，恒著此法服永已不離，使當<a class="t" id="0610a28"></a>來世有佛興出，聞甚深法，永離苦惱入泥洹<a class="t" id="0610a29"></a>界。」如來以知眾生心念，求生三有不離苦惱，<a class="t" id="0610b01"></a>便與大眾而說此偈：<a class="t" id="0610b02"></a></p>
<blockquote class="gatha">
<p><a class="text-gatha-number" id="1"></a> <a class="vagga-gatha-number" id="1.1"></a>「所行非常，　　為磨滅法，<br>
不可恃怙，<a class="t" id="0610b03"></a>　　變易不住。」<a class="t" id="0610b04"></a></p>
</blockquote>
<p><a class="t-linehead" id="t-linehead0610b04"></a>爾時眾生聞此一句偈，不可稱計百千眾生，<a class="t" id="0610b05"></a>於現法中漏盡意解，皆得道果。<a class="t" id="0610b06"></a></p>
<p><a class="t-linehead" id="t-linehead0610b06"></a>昔有婆羅門四人皆得神通，身能飛行神足無<a class="t" id="0610b07"></a>礙。此四梵志自相謂言：「其有人民以餚饌食，<a class="t" id="0610b08"></a>施瞿曇沙門者，便得生天不離福堂，有聞法<a class="t" id="0610b09"></a>者入解脫門，我等今日意貪天福，不願解脫<a class="t" id="0610b10"></a>不須聞法。」是時，四人各執四枚甘美石蜜，一<a class="t" id="0610b11"></a>人先至如來所，奉上世尊。如來受已，告彼梵<a class="t" id="0610b12"></a>志而說此偈，所行非常；梵志聞已以手掩耳。<a class="t" id="0610b13"></a>次第二人至如來所，貢上石蜜。如來復說此<a class="t" id="0610b14"></a>偈，謂興衰法；梵志聞已以手掩耳。次第三人<a class="t" id="0610b15"></a>至如來所，貢上石蜜。如來受已，復說此偈，夫<a class="t" id="0610b16"></a>生輒死；梵志聞已以手掩耳。次第四人至如<a class="t" id="0610b17"></a>來所，貢上石蜜；如來受已，復說此偈，此滅為<a class="t" id="0610b18"></a>樂；梵志聞已以手掩耳，各捨之去。</p>
<p><a class="t-linehead" id="t-linehead0610b18"></a>如來觀彼<a class="t" id="0610b19"></a>心意念，知應得度，便以權便隱形不現，四人<a class="t" id="0610b20"></a>各聚一處自相謂言：「我等雖施瞿曇沙門，意<a class="t" id="0610b21"></a>不決了，瞿曇沙門有何言教？」先問前者：「奉上<a class="t" id="0610b22"></a>石蜜得何言教？亦不聞法乎？」對曰：「我從如來<a class="t" id="0610b23"></a>聞一句義，所行非常；聞此義已即以手掩耳亦<a class="t" id="0610b24"></a>不承受。」次問第二人：「至如來所得何言教？」其<a class="t" id="0610b25"></a>人復自陳說：「吾至如來所貢上石蜜，如來與<a class="t" id="0610b26"></a>我而說此偈，謂興衰法；吾聞此已以手掩耳<a class="t" id="0610b27"></a>亦不承受。」次問第三人：「汝至如來所得何言<a class="t" id="0610b28"></a>教？」其人復自陳說：「至如來所貢上石蜜，如來<a class="t" id="0610b29"></a>與我而說此偈，夫生輒死；吾聞此已以手掩<a class="t" id="0610c01"></a>耳亦不承受。」次問第四人：「汝至如來所得何<a class="t" id="0610c02"></a>言教？」其人對曰：「至如來所貢上石蜜，如來與<a class="t" id="0610c03"></a>我而說此偈，此滅為樂。」四人說此偈已心開<a class="t" id="0610c04"></a>意解，得<span class="corr" title="[訶&gt;阿] cf.【麗】">阿</span>那含道。</p>
<p><a class="t-linehead" id="t-linehead0610c04"></a>爾時四人自知各得道證，<a class="t" id="0610c05"></a>還自懇責，至如來所，頭面禮足在一面立，須<a class="t" id="0610c06"></a>臾退坐白世尊曰：「唯願如來！聽在道次得為<a class="t" id="0610c07"></a>沙門。」世尊告曰：「善來比丘！快修梵行。」爾時四<a class="t" id="0610c08"></a>人頭髮自墮，身所衣服變為袈裟，尋於佛前<a class="t" id="0610c09"></a>得羅漢道。</p>
<p><a class="t-linehead" id="t-linehead0610c09"></a>佛臨欲般泥洹時，告大迦葉及阿<a class="t" id="0610c10"></a>那律：「汝等比丘當承受我教、敬事佛語，汝等<a class="t" id="0610c11"></a>二人莫取滅度，先集契經、戒律、阿毘曇及寶<a class="t" id="0610c12"></a>雜藏，然後當取滅度，廣說乃至供養舍利。」盡<a class="t" id="0610c13"></a>耶旬竟，便共普會集此諸經，五百羅漢皆得<a class="t" id="0610c14"></a>此解脫，捷疾利根眾德備具普集一處，便與<a class="t" id="0610c15"></a>阿難敷師子高座，勸請阿難使昇高座。已<a class="t" id="0610c16"></a>昇高座便問阿難：「如來最初何處說法？」時阿<a class="t" id="0610c17"></a>難便說：「聞如是一時。」說此語已，時五百羅漢<a class="t" id="0610c18"></a>皆從繩床上起，在地長跪：「我等躬自見如來<a class="t" id="0610c19"></a>說法，今日乃稱聞如是一時。」普皆舉聲相對<a class="t" id="0610c20"></a>悲泣。時，大迦葉即告阿難曰：「從今日始出<a class="t" id="0610c21"></a>法深藏，皆稱聞如是，勿言見也。」「佛在波羅<span class="gaiji">［木＊奈］<!--gaiji,,1[木＊奈],2&#x3B88;,3--></span><a class="t" id="0610c22"></a>仙人鹿野苑中，爾時世尊告五比丘：『此苦原<a class="t" id="0610c23"></a>本，本所未聞、本所未見，廣說如經本。』」是時，眾<a class="t" id="0610c24"></a>人已集契經。是時，尊者迦葉復問阿難：「如來<a class="t" id="0610c25"></a>最初何處說戒律？」時阿難報大迦葉：「吾從佛<a class="t" id="0610c26"></a>聞如是。一時佛在羅閱城<span class="corr" title="[伽&gt;迦] cf.【麗】">迦</span>蘭陀竹園，時迦<a class="t" id="0610c27"></a>蘭陀子名曰須陳那，出家學道在比丘境，最<a class="t" id="0610c28"></a>初犯律，至不度法，廣說如戒律。」是時，迦葉復<a class="t" id="0610c29"></a>問阿難：「如來最初何處說阿毘曇？」<a class="t" id="0611a01"></a></p>
<p><a class="t-linehead" id="t-linehead0611a01"></a>阿難曰：「吾從佛聞如是。一時佛在毘舍離獼<a class="t" id="0611a02"></a>猴池側普集講堂所。爾時世尊見拔耆子因<a class="t" id="0611a03"></a>緣本末，告諸比丘：『諸無五畏恚恨之心者，便<a class="t" id="0611a04"></a>不墮惡趣，亦復不生入地獄中，廣說如阿<a class="t" id="0611a05"></a>毘曇。』」初夜集阿毘曇竟，後夜便說出曜，而說<a class="t" id="0611a06"></a>此偈：「睡眠覺寤，何以故說，睡眠覺寤？如世尊<a class="t" id="0611a07"></a>等，正覺所說：『夫睡眠者，損命愚惑，有所傷壞，<a class="t" id="0611a08"></a>不成果證，沒命無救，不至明處。所以然者，如<a class="t" id="0611a09"></a>人覺寤，便能修德，造立善本，躭著睡眠，便<a class="t" id="0611a10"></a>失此法，故謂愚惑。』」</p>
<p><a class="t-linehead" id="t-linehead0611a10"></a>時座中復有說者：「如佛所<a class="t" id="0611a11"></a>言：『若有眾生，覺寤之中，所念眾事，於睡眠中，<a class="t" id="0611a12"></a>澹然無想。』世尊告諸比丘：『寧睡不覺，此云何<a class="t" id="0611a13"></a>通？』是故佛說除去睡眠常念覺寤，如佛說偈，<a class="t" id="0611a14"></a>睡眠覺寤，宜歡喜思，言歡者內心踊躍，喜怡<a class="t" id="0611a15"></a>歡樂善心生焉，是故稱說宜歡喜思。聽我所<a class="t" id="0611a16"></a>說者，專意一心無有亂想，意定無誤堪任承<a class="t" id="0611a17"></a>受，是以故說聽我所說撰記出曜。言出曜者，<a class="t" id="0611a18"></a>過去恒沙諸佛世尊，皆共讚歎出曜法義，如<a class="t" id="0611a19"></a>來世尊亦名最勝。云何為最勝？勝諸結使不<a class="t" id="0611a20"></a>善之法，勝婬怒癡，勝一切生死結縛，勝外道<a class="t" id="0611a21"></a>異學尼乾子等九十六種術，於中特出，故曰<a class="t" id="0611a22"></a>最勝。演說暢達無有留滯，布現演吐為諸天<a class="t" id="0611a23"></a>人，義味成就，是故說撰記出曜。如世尊所說，<a class="t" id="0611a24"></a>演說暢達無有留滯，</p>
<blockquote class="gatha">
<p><a class="text-gatha-number" id="2"></a> <a class="vagga-gatha-number" id="1.2"></a>如世尊說　　一切通達，<br>
仙<a class="t" id="0611a25"></a>人慈哀　　一身無餘。</p>
</blockquote>
<p>如世尊所說者，暢達演說<a class="t" id="0611a26"></a>言無留滯，故曰世尊說也。一切通達者，一切<a class="t" id="0611a27"></a>智達、一切示現、一切通了、分別一切義。遊六<a class="t" id="0611a28"></a>神通成無上道，如來六通亦非羅漢所能及<a class="t" id="0611a29"></a>逮，佛為諸度最勝最上，於諸法相悉能分別，<a class="t" id="0611b01"></a>故曰一切通達也。仙人慈哀者，一切充滿生<a class="t" id="0611b02"></a>死悕望如父母之想，擁護心慈哀之意，諸佛<a class="t" id="0611b03"></a>世尊亦言仙人，修神足道亦名仙人，眾德具<a class="t" id="0611b04"></a>足亦名仙人，長夜修善亦名仙人，是以故說<a class="t" id="0611b05"></a>仙人慈哀也。一身無餘者，所謂身者，依四大<a class="t" id="0611b06"></a>根本更無復有，亦無邊際，亦無出生，如佛存<a class="t" id="0611b07"></a>在躬自演說。阿難！當知末後境界，末後無胎<a class="t" id="0611b08"></a>末後所受形分如我。阿難！更不復見天地方<a class="t" id="0611b09"></a>域，更受此身，此是苦邊，故曰一身無餘也。」<a class="t" id="0611b10"></a></p>
<blockquote class="gatha">
<p><a class="text-gatha-number" id="3"></a> <a class="vagga-gatha-number" id="1.3"></a>所行非常，　　謂興衰法，<br>
夫生輒死，<a class="t" id="0611b11"></a>　　此滅為樂。<a class="t" id="0611b12"></a></p>
</blockquote>
<p><a class="t-linehead" id="t-linehead0611b12"></a>昔諸梵志各誦師法，分為二部，所見萬物<a class="t" id="0611b13"></a>皆有，一部自稱萬物皆無。諸言有者，如來分<a class="t" id="0611b14"></a>別除去猶豫斷其悕望，便與演說所行非常。<a class="t" id="0611b15"></a>諸言有者，自有讚誦：<a class="t" id="0611b16"></a></p>
<blockquote class="gatha">
<p><a class="text-gatha-number" id="4"></a> <a class="vagga-gatha-number" id="1.4"></a>「以利輪劍，　　殺害眾生，<br>
恒知惠施，<a class="t" id="0611b17"></a>　　無有善惡：</p>
<p><a class="text-gatha-number" id="5"></a> <a class="vagga-gatha-number" id="1.5"></a>亡形不變，　　身體中間，<a class="t" id="0611b18"></a><br>
利劍來往，　　不傷其命：</p>
<p><a class="text-gatha-number" id="6"></a> <a class="vagga-gatha-number" id="1.6"></a>地大恒在，<a class="t" id="0611b19"></a>　　風界無著，<br>
火受苦樂，　　命根亦爾：<a class="t" id="0611b20"></a></p>
<p><a class="text-gatha-number" id="7"></a> <a class="vagga-gatha-number" id="1.7"></a>正使利劍，　　通達來往，<br>
亦不見有，<a class="t" id="0611b21"></a>　　善惡之報：</p>
<p><a class="text-gatha-number" id="8"></a> <a class="vagga-gatha-number" id="1.8"></a>設害父母，　　無善惡報，<a class="t" id="0611b22"></a><br>
況當餘者，　　而有其果？」<a class="t" id="0611b23"></a></p>
</blockquote>
<p><a class="t-linehead" id="t-linehead0611b23"></a>猶如以瓶盛雀，有人打瓶，雀便飛逝；傷害眾<a class="t" id="0611b24"></a>生，命自遠逝，無所傷損。如來世尊，欲去彼邪<a class="t" id="0611b25"></a>見眾生，故曰所行非常不可恃怙，遷轉不住<a class="t" id="0611b26"></a>為磨滅法，命如朝露暫有便滅，故曰所行非<a class="t" id="0611b27"></a>常。</p>
<p><a class="t-linehead" id="t-linehead0611b27"></a>一部自稱萬物無者，共相慶賀成我等義。<a class="t" id="0611b28"></a>如來觀彼心中所念而告之曰：「謂興衰法，夫<a class="t" id="0611b29"></a>興衰者，夫盛有衰，合會有離，無身則已，受身<a class="t" id="0611c01"></a>有何可避？」梵志復作是念：「設衰耗法更不生<a class="t" id="0611c02"></a>者，則成我義。」是故世尊重與說義：「夫生輒死，<a class="t" id="0611c03"></a>輪轉不住，諸受陰持共相受入，慧眼觀察乃<a class="t" id="0611c04"></a>能分別，猶如日光塵數流馳難可稱計。」此五<a class="t" id="0611c05"></a>盛陰身，眾行所逼流轉生死，無有懈息，故曰<a class="t" id="0611c06"></a>夫生輒死。此滅為樂者，所謂永盡無餘，無欲<a class="t" id="0611c07"></a>著意，常息安寧最第一樂，無生滅想成第一<a class="t" id="0611c08"></a>義，無欲樂、無為樂、無漏樂、盡樂、滅樂，故曰此<a class="t" id="0611c09"></a>滅為樂。<a class="t" id="0611c10"></a></p>
<blockquote class="gatha">
<p><a class="text-gatha-number" id="9"></a> <a class="vagga-gatha-number" id="1.9"></a>何憙何笑，　　念常熾然，<br>
深蔽幽冥，<a class="t" id="0611c11"></a>　　而不求錠？<a class="t" id="0611c12"></a></p>
</blockquote>
<p><a class="t-linehead" id="t-linehead0611c12"></a>昔佛在舍衛國祇樹給孤獨園。食後日晡，有<a class="t" id="0611c13"></a>眾比丘及天帝臣民四輩弟子，欲聽如來說<a class="t" id="0611c14"></a>甘露法。有異方道士異學婆羅門七人，頭鬚<a class="t" id="0611c15"></a>晧白拄杖呻吟來至佛所，稽首作禮叉手白<a class="t" id="0611c16"></a>佛言：「吾等遠人伏承聖化，久應歸命道術有<a class="t" id="0611c17"></a>簡，今乃得來覲覩聖顏，願為弟子得滅眾<a class="t" id="0611c18"></a>苦。」佛即聽受，悉為沙門，勅七比丘共止一房。<a class="t" id="0611c19"></a>然此七人覩見世尊，尋得為道，不計無常變<a class="t" id="0611c20"></a>易之法，共坐房中思惟世事，小語大笑不念<a class="t" id="0611c21"></a>成敗，命日促盡不與人期，但共戲笑恣意放<a class="t" id="0611c22"></a>逸不念無常。爾時世尊起至房中，而告之曰：<a class="t" id="0611c23"></a>「卿等為道，當求度世無為之道，何為大笑？一<a class="t" id="0611c24"></a>切眾生自憑五事。何謂為五？一者恃怙年少，<a class="t" id="0611c25"></a>二者恃怙端正，三者恃怙力勢，四者恃怙才<a class="t" id="0611c26"></a>器，五者恃怙貴族。卿等七人小語大笑，恃怙<a class="t" id="0611c27"></a>何等？」於是世尊即說頌曰：<a class="t" id="0611c28"></a></p>
<blockquote class="gatha">
<p><a class="text-gatha-number" id="10"></a> <a class="vagga-gatha-number" id="1.10"></a>「何喜何笑，　　念常熾然，<br>
深蔽幽冥，<a class="t" id="0611c29"></a>　　而不求錠？」<a class="t" id="0612a01"></a></p>
</blockquote>
<p><a class="t-linehead" id="t-linehead0612a01"></a>何喜何笑者？爾時世尊告七人曰：「汝等七人<a class="t" id="0612a02"></a>來在道境，亦復不在須陀洹、斯陀含、阿那<a class="t" id="0612a03"></a>含、阿羅漢。」復告比丘：「我先有教，未能盡漏不<a class="t" id="0612a04"></a>可有所恃怙，汝等受形未脫結縛，蛇蚖共居<a class="t" id="0612a05"></a>成五盛陰，云何於中小語大笑？當念此苦永<a class="t" id="0612a06"></a>劫不除，方興戲笑以成塵垢，苦哉難悟，卿等<a class="t" id="0612a07"></a>是也。」故曰，何喜何笑，是世尊教勅之言。念<a class="t" id="0612a08"></a>常熾然者，云何為熾然？以無常火而為熾然，<a class="t" id="0612a09"></a>亦以苦火而為熾然，愁憂苦惱而為熾然。又<a class="t" id="0612a10"></a>以何等而見熾然？愛欲瞋恚愚癡憍慢，嫉妬<a class="t" id="0612a11"></a>恚疑所見熾然，故曰念常熾然。深蔽幽冥<a class="t" id="0612a12"></a>者，猶人夜行不覩顏色，生盲無目不見玄黃，<a class="t" id="0612a13"></a>如此幽冥蓋不足言。所謂大幽冥者，無明纏<a class="t" id="0612a14"></a>絡遍人形體無空缺處，是謂大冥覆蔽眾生，<a class="t" id="0612a15"></a>不別善惡趣要之本，不別白黑縛解之要道<a class="t" id="0612a16"></a>俗之法，亦復不知善趣惡趣出要滅盡，故曰<a class="t" id="0612a17"></a>深蔽幽冥。而不求錠者，云何為錠？所謂智<a class="t" id="0612a18"></a>慧之錠，以智慧錠為照何等？答曰：知結所<a class="t" id="0612a19"></a>興以道滅之，分別善趣惡趣出要之本，能別<a class="t" id="0612a20"></a>白黑縛解之要道俗之法，善能分別善趣惡<a class="t" id="0612a21"></a>趣出要滅盡，普曜諸法無不明照，而更捨之<a class="t" id="0612a22"></a>乃趣冥道故，曰而不求錠。<a class="t" id="0612a23"></a></p>
<blockquote class="gatha">
<p><a class="text-gatha-number" id="11"></a> <a class="vagga-gatha-number" id="1.11"></a>諸有形器，　　散在諸方，<br>
骨色如鴿，<a class="t" id="0612a24"></a>　　斯有何樂？<a class="t" id="0612a25"></a></p>
</blockquote>
<p><a class="t-linehead" id="t-linehead0612a25"></a>昔佛在舍衛國祇樹給孤獨園。爾時有異比<a class="t" id="0612a26"></a>丘，日至城外曠野塜間，路由他田乃得達過，<a class="t" id="0612a27"></a>其主見已便興瞋恚：「此何道士日此往來不<a class="t" id="0612a28"></a>修道德？」即問道人：「汝何乞士，在吾田中縱橫<a class="t" id="0612a29"></a>往來，乃成人蹤？」道人對曰：「吾有鬪訟來求<a class="t" id="0612b01"></a>證人。」時彼田主宿緣鈎連應蒙得度，便逐道<a class="t" id="0612b02"></a>人私匿從行，見曠塜間屍骸狼籍膖脹臭爛，<a class="t" id="0612b03"></a>鳥狩食噉散落異處，或有食噉盡不盡者，有<a class="t" id="0612b04"></a>似炙鴿蛆蟲<span class="gaiji">咂<!--gaiji,咂,1[口＊（一／巾）],2&#x20BD7;,3--></span><span class="gaiji">［口＊束］<!--gaiji,,1[口＊束],2&#x20CBF;,3--></span>臭穢難近，烏鵲狐狗老<a class="t" id="0612b05"></a>鷲鵄鵂噉死人屍。比丘舉手語彼人曰：「此諸<a class="t" id="0612b06"></a>鳥獸是我證人。」其人問曰：「此諸鳥獸可為證<a class="t" id="0612b07"></a>人，汝今比丘與誰共諍？」比丘報曰：「心之為病<a class="t" id="0612b08"></a>多諸漏患，我觀此骸分別惡露，便還房室還<a class="t" id="0612b09"></a>自觀身，從頭至足與彼無異，然此心意流馳<a class="t" id="0612b10"></a>萬端，追逐幻偽色聲香味細滑之法。我今欲<a class="t" id="0612b11"></a>誡心之原本，汝心當知，興起是念，無令將<a class="t" id="0612b12"></a>吾入地獄餓鬼之中。我今凡夫未脫諸縛，然<a class="t" id="0612b13"></a>此心賊不見從命，以是之故日住曠野，為說<a class="t" id="0612b14"></a>惡露不淨之想，復與心說，心為卒暴亂錯不<a class="t" id="0612b15"></a>定，心今當改無造惡緣。」時彼田主聞道人教，<a class="t" id="0612b16"></a>以手揮淚哽咽歎言。然彼田主於迦葉佛<a class="t" id="0612b17"></a>十千歲中，修不淨想，尋時分別三十六物惡<a class="t" id="0612b18"></a>露不淨。爾時比丘及彼田主，即往曠野大畏<a class="t" id="0612b19"></a>塜間，得須陀洹道。<a class="t" id="0612b20"></a></p>
<p><a class="t-linehead" id="t-linehead0612b20"></a>爾時世尊天眼清淨無瑕穢，觀見二人成其<a class="t" id="0612b21"></a>果證，因宿本緣，亦欲示現後學之徒，使將來<a class="t" id="0612b22"></a>世現其大明，正法久存無能中滅，便自稱慶<a class="t" id="0612b23"></a>而說此偈。諸有形器者，或有手脚臂肘腰臗<a class="t" id="0612b24"></a>髀膊、膝踝足跟髑髏支節，各在異處，是故<a class="t" id="0612b25"></a>說曰諸有形器。散在諸方者，猶木無識，本所<a class="t" id="0612b26"></a>愛樂不去心懷，莊嚴文飾香花脂粉芬熏其<a class="t" id="0612b27"></a>身，今皆散落，各在異處。骨色如鴿者，本所<a class="t" id="0612b28"></a>眾生億百千數，而見愛念觀無厭足，如今億<a class="t" id="0612b29"></a>百千眾所見薄賤，覩皆怖懅身毛為竪，是<a class="t" id="0612c01"></a>故說曰骨色如鴿。斯謂何樂者，世言有樂則<a class="t" id="0612c02"></a>是凡夫愚惑之人，智者所棄，愚人所樂，智者<a class="t" id="0612c03"></a>懷愧但有醜陋，愚者翫習甘樂不捨，藏匿懷<a class="t" id="0612c04"></a>抱。<a class="t" id="0612c05"></a></p>
<blockquote class="gatha">
<p><a class="text-gatha-number" id="12"></a> <a class="vagga-gatha-number" id="1.12"></a>若如初夜，　　識降母胎，<br>
日涉遷變，<a class="t" id="0612c06"></a>　　逝而不還。<a class="t" id="0612c07"></a></p>
</blockquote>
<p><a class="t-linehead" id="t-linehead0612c07"></a>如佛世尊敷演言教有三有為，有為之相興<a class="t" id="0612c08"></a>衰變易。問曰：「故當萬物恒有常者，死屍骸<a class="t" id="0612c09"></a>骨不久存乎？百二十時謂之一日一夜，若當<a class="t" id="0612c10"></a>形骸久存世者，一人形體遍滿世界。」答曰：「以<a class="t" id="0612c11"></a>其眾生與根共生、與根共滅，以是之故骸不<a class="t" id="0612c12"></a>久存。設當眾生與根共滅與根共生者，骸骨<a class="t" id="0612c13"></a>便當久存於世。復次與識共生與識共滅，是<a class="t" id="0612c14"></a>時形骸不久在世，若當眾生與識共滅與識<a class="t" id="0612c15"></a>共生，爾時形骸久存於世。」問曰：「若當老耄久<a class="t" id="0612c16"></a>存世者，人初出胎頭髮恒不白乎？」答曰：「所謂<a class="t" id="0612c17"></a>頭髮晧然白者非衰老義。」「此義云何乎？」答<a class="t" id="0612c18"></a>曰：「依彼受形分時，便有衰色之變，有白髮生<a class="t" id="0612c19"></a>猶酒酥麻油必有濁滓，受形分時亦復如是，<a class="t" id="0612c20"></a>便有衰色白髮生焉。」是故說曰若如初夜。識<a class="t" id="0612c21"></a>降母胎者，猶如男識女識降在母胎，據在一<a class="t" id="0612c22"></a>時之內，或生或滅，經百千變起滅不息猶如<a class="t" id="0612c23"></a>輪轉，不可稱計，唯有天眼乃得見耳。時識<a class="t" id="0612c24"></a>過去及還來者，亦非神呪技術能制，去自永<a class="t" id="0612c25"></a>逝來亦無跡，識處母胎生滅不停亦復如是，<a class="t" id="0612c26"></a>猶河東流終不西顧，胎識去過終不還反，唯<a class="t" id="0612c27"></a>有天眼，見胎識還見胎識去。<a class="t" id="0612c28"></a></p>
<blockquote class="gatha">
<p><a class="text-gatha-number" id="13"></a> <a class="vagga-gatha-number" id="1.13"></a>晨所覩見，　　夜則不現，<br>
昨所瞻者，<a class="t" id="0612c29"></a>　　今夕則無。</p>
<p><a class="text-gatha-number" id="14"></a> <a class="vagga-gatha-number" id="1.14"></a>我今少壯，　　無所恃怙，<a class="t" id="0613a01"></a><br>
少者亦死，　　男女無數。<a class="t" id="0613a02"></a></p>
</blockquote>
<p><a class="t-linehead" id="t-linehead0613a02"></a>昔佛在舍衛國祇樹給孤獨園。爾時尊者阿<a class="t" id="0613a03"></a>難，到時著衣持鉢入舍衛城分衛，遙見門外<a class="t" id="0613a04"></a>有眾男子作倡伎樂而自娛樂。尊者阿難入<a class="t" id="0613a05"></a>城乞食訖欲還出城，見此伎人忽已命終，眾<a class="t" id="0613a06"></a>人舁舉號哭相向。時尊者阿難便生此念：「奇<a class="t" id="0613a07"></a>哉變怪無常對至，何其速乎？我向晨朝入城<a class="t" id="0613a08"></a>乞食，見此男子五樂自娛，像如天子，如今受<a class="t" id="0613a09"></a>對取無常耶？」時尊者阿難出舍衛城祇洹精<a class="t" id="0613a10"></a>舍，收攝衣服淨洗手足，至世尊所，頭面禮足<a class="t" id="0613a11"></a>在一面立。爾時尊者阿難長跪叉手前白佛<a class="t" id="0613a12"></a>言：「唯然世尊！我向晨朝著衣持鉢入城乞食，<a class="t" id="0613a13"></a>見有男子作倡伎樂五欲自娛，便入城乞，還<a class="t" id="0613a14"></a>出在外，見此男子忽已命終，眾人舁舉號哭<a class="t" id="0613a15"></a>相向。時我，世尊！便生此念：『奇哉變怪無常對<a class="t" id="0613a16"></a>至，何期速乎？我向晨朝入城乞食，見此男子<a class="t" id="0613a17"></a>五樂自娛，像如天子，如今受對，取無常耶？』我<a class="t" id="0613a18"></a>今所見甚為奇特，未曾所覩。」世尊告曰：「汝今，<a class="t" id="0613a19"></a>阿難！有何奇特？我曾所覩乃為奇特，出過汝<a class="t" id="0613a20"></a>今所見者上。我曾昔日到時著衣持鉢，入舍<a class="t" id="0613a21"></a>衛城分衛乞食。時我，阿難！見有男子在祇洹<a class="t" id="0613a22"></a>門外作倡伎樂五欲自娛，時我入城乞食訖<a class="t" id="0613a23"></a>還出城外，見此男子作倡伎樂如本不誤。我<a class="t" id="0613a24"></a>見奇特出汝者上。」爾時阿難即白佛言：「此是<a class="t" id="0613a25"></a>常儀，有何奇特？」佛告阿難：「命速於風，逝難制<a class="t" id="0613a26"></a>御，汝今方言，有何奇耶？」爾時世尊觀察此義<a class="t" id="0613a27"></a>尋究本末，欲使比丘明鑒此法，為將來眾生<a class="t" id="0613a28"></a>現大光明，亦使正法久存於世，爾時世尊便<a class="t" id="0613a29"></a>說出曜之偈：<a class="t" id="0613b01"></a></p>
<blockquote class="gatha">
<p><a class="text-gatha-number" id="15"></a> <a class="vagga-gatha-number" id="1.15"></a>「晨所覩見，　　夜則不現，<br>
昨所瞻者，<a class="t" id="0613b02"></a>　　今夕則無。</p>
<p><a class="text-gatha-number" id="16"></a> <a class="vagga-gatha-number" id="1.16"></a>我今少壯，　　無所恃怙，<a class="t" id="0613b03"></a><br>
少者亦死，　　男女無數。」<a class="t" id="0613b04"></a></p>
</blockquote>
<p><a class="t-linehead" id="t-linehead0613b04"></a>前所覩者夜則不見者，晨朝所見眾生之<a class="t" id="0613b05"></a>類數千百眾，暮則不見，諸有眾生思惟校計<a class="t" id="0613b06"></a>善根具足，意不錯亂，則自覺知命如琢石<a class="t" id="0613b07"></a>閃現已滅，誰當興意貪著此乎？唯有無聞凡<a class="t" id="0613b08"></a>夫愚人，乃興此心生貪著意。昨所瞻者今夕<a class="t" id="0613b09"></a>則無，如昨所見進止行來，設彼有念思惟善<a class="t" id="0613b10"></a>本殖眾功德，心便勇猛能自改悔，內自興發<a class="t" id="0613b11"></a>不可樂想，是故說曰，晨所覩見夜則不現，昨<a class="t" id="0613b12"></a>所瞻者今夕則無也。我今少壯無所恃怙，如<a class="t" id="0613b13"></a>有愚人無所聞知，自怙強壯氣力熾盛，苟得<a class="t" id="0613b14"></a>自縱隨其所如不顧後慮。自稱端正顏貌殊<a class="t" id="0613b15"></a>特，餘者卑賤非我等友，色力財富出眾人表，<a class="t" id="0613b16"></a>既自盛壯獨步無侶，所願者得無能拒逆，所欲<a class="t" id="0613b17"></a>自恣不避豪強，亦復不思無常對至，不覩生<a class="t" id="0613b18"></a>死苦惱之患，是故說曰，我今少壯無所恃怙。<a class="t" id="0613b19"></a>少壯亦死男女無數，正使無數眾生之類，男<a class="t" id="0613b20"></a>女大小受形分者，氣力殊特財富無數，所欲<a class="t" id="0613b21"></a>自恣年皆盛壯，於人世間壯者命終多於老<a class="t" id="0613b22"></a>者皆為無常，所見蹈藉，然彼終者先在世時<a class="t" id="0613b23"></a>不修功德，諸善之本無所恃怙，從今世至後<a class="t" id="0613b24"></a>世流馳五趣無有懈息，是故說曰，少者亦死<a class="t" id="0613b25"></a>男女無數。在胎自敗初出亦殤，既生子壞孩<a class="t" id="0613b26"></a>抱而喪，諸老少壯<span class="corr" title="[乃&gt;及] cf.【麗】">及</span>中間人，漸漸以次如<a class="t" id="0613b27"></a>果待熟。<a class="t" id="0613b28"></a></p>
<p><a class="t-linehead" id="t-linehead0613b28"></a>六十千生六十百生，於生藏壞斯由害人，所<a class="t" id="0613b29"></a>謂人者國王一億則害導師商人父母，須陀<a class="t" id="0613c01"></a>洹、斯陀含、阿那含、阿羅漢。興心起意害此輩<a class="t" id="0613c02"></a>人，或入阿鼻地獄，或熱、大熱、啼哭、大啼哭、等<a class="t" id="0613c03"></a>活、黑繩、等會地獄。畢此罪已，生六畜中，經歷<a class="t" id="0613c04"></a>劫數往來周旋，乃復人身，於其中間在生藏<a class="t" id="0613c05"></a>中不卒其命，是故說曰，在胎自敗也。初出胎<a class="t" id="0613c06"></a>亦壞者，或有眾生始出胎門而命終者，或<a class="t" id="0613c07"></a>有眾生，始欲造福功業未果，便於胎門中夭<a class="t" id="0613c08"></a>命者，斯由前身興心傷害彼造福人，是故說<a class="t" id="0613c09"></a>曰，初出亦殤。既生子壞者，或有眾生施功立<a class="t" id="0613c10"></a>德，在諸塔寺施設園菓浴池橋梁圊廁，功業<a class="t" id="0613c11"></a>未就為人所害，斯由先世害福德人，死入地<a class="t" id="0613c12"></a>獄畜生餓鬼，經歷久遠乃還復人，既生離胎<a class="t" id="0613c13"></a>於中逝殤，是故說曰，既生子壞也。孩抱而喪<a class="t" id="0613c14"></a>者，或有眾生於塔寺中施功立德，施設園菓<a class="t" id="0613c15"></a>浴池橋梁圊廁，功業已就餘功未幾，便為<a class="t" id="0613c16"></a>人所害，斯由前身興心殤害彼造福人，身壞<a class="t" id="0613c17"></a>命終入地獄中，於中畢罪生畜生中，雖得為<a class="t" id="0613c18"></a>人未別白黑，便於孩抱夭其命也。<a class="t" id="0613c19"></a></p>
<blockquote class="gatha">
<p><a class="text-gatha-number" id="17"></a> <a class="vagga-gatha-number" id="1.17"></a>諸老少壯，　　及中間人，<br>
漸漸以次，<a class="t" id="0613c20"></a>　　如菓待熟。<a class="t" id="0613c21"></a></p>
</blockquote>
<p><a class="t-linehead" id="t-linehead0613c21"></a>昔日尊者馬聲說偈曰：<a class="t" id="0613c22"></a></p>
<blockquote class="gatha">
<p><a class="text-gatha-number" id="18"></a> <a class="vagga-gatha-number" id="1.18"></a>「或有在胎喪，　　已生在外<span class="gaiji">終<!--gaiji,終,1[歹＊冬],2&#x239E9;,3--></span>，<a class="t" id="0613c23"></a><br>
盛壯不免死，　　老耄甘心受。<a class="t" id="0613c24"></a></p>
<p><a class="text-gatha-number" id="19"></a> <a class="vagga-gatha-number" id="1.19"></a>猶樹生狂花，　　結實時希有，<a class="t" id="0613c25"></a><br>
志故必欲捨，　　伺命召不忍。」<a class="t" id="0613c26"></a></p>
</blockquote>
<p><a class="t-linehead" id="t-linehead0613c26"></a>猶彼菓樹隨時繁茂，狂華生長遇風凋落結實<a class="t" id="0613c27"></a>者尠，或已結實遇雹墮落，或有未花而凋落<a class="t" id="0613c28"></a>者，或有已華而凋落者，其中成實待熟落者，<a class="t" id="0613c29"></a>少少耳。此眾生類亦復如是，於百千生其<a class="t" id="0614a01"></a>中身，若一若二處胎出胎少壯老疾，悉歸斯<a class="t" id="0614a02"></a>道無免此患，於百千生老壽命終若一若二，<a class="t" id="0614a03"></a>少壯死者不可稱計，是故說曰，諸老少壯及<a class="t" id="0614a04"></a>中間人，漸漸以次如菓待熟。<a class="t" id="0614a05"></a></p>
<blockquote class="gatha">
<p><a class="text-gatha-number" id="20"></a> <a class="vagga-gatha-number" id="1.20"></a>命如菓待熟，　　常恐會零落，<a class="t" id="0614a06"></a><br>
已生皆有苦，　　孰能致不死？<a class="t" id="0614a07"></a></p>
</blockquote>
<p><a class="t-linehead" id="t-linehead0614a07"></a>昔惡生明王嚴駕翼從詣後園遊觀，眾菓樹<a class="t" id="0614a08"></a>木行列相當，彼國常禮，菓熟乃食終不噉生。<a class="t" id="0614a09"></a>時王有教勅守園者，若有菓蓏墮落地者<a class="t" id="0614a10"></a>不應獻上，有犯此制當梟其首。時守園人內<a class="t" id="0614a11"></a>自思惟：「此惡生明王暴虐無道，殺害生類無<a class="t" id="0614a12"></a>慈愍心，若當我今犯制者，死在旦夕不免其<a class="t" id="0614a13"></a>困。然今此園樹菓眾多，在樹既少墮落者<a class="t" id="0614a14"></a>眾，設責我菓更無於出。且自逃走求出家<a class="t" id="0614a15"></a>學。」即踰牆出至世尊所，五體投地願為沙門。<a class="t" id="0614a16"></a>佛即然可，得在道次，靜寂無為，不興巧便坐<a class="t" id="0614a17"></a>禪誦經，亦復不習戒律阿毘曇，謂為行道齊<a class="t" id="0614a18"></a>是而已，亦復不惟空閑曠野經行諷誦十二<a class="t" id="0614a19"></a>難得懃勞之要，自憑三事不慮後緣，內自喜<a class="t" id="0614a20"></a>慶：「我今已脫形急之患，今且自安焉知餘者。」<a class="t" id="0614a21"></a>爾時世尊觀其人心，欲使免苦濟眾戹難，欲<a class="t" id="0614a22"></a>使安處善法妙堂，欲拔根本離生死原，將入<a class="t" id="0614a23"></a>解脫無退轉道。爾時在眾便說此出曜偈曰：<a class="t" id="0614a24"></a></p>
<blockquote class="gatha">
<p><a class="text-gatha-number" id="21"></a> <a class="vagga-gatha-number" id="1.21"></a>「命如菓待熟，　　常恐會零落，<a class="t" id="0614a25"></a><br>
已生皆有苦，　　孰能致不死？」<a class="t" id="0614a26"></a></p>
</blockquote>
<p><a class="t-linehead" id="t-linehead0614a26"></a>爾時比丘聞佛所說，內自怨責，懷慚愧心，在閑<a class="t" id="0614a27"></a>靜處思惟惡露止觀之道，即於彼處成阿羅漢。<a class="t" id="0614a28"></a></p>
<blockquote class="gatha">
<p><a class="text-gatha-number" id="22"></a> <a class="vagga-gatha-number" id="1.22"></a>譬如陶家，　　埏埴作器，<br>
一切要壞，<a class="t" id="0614a29"></a>　　人命亦然。<a class="t" id="0614b01"></a></p>
</blockquote>
<p><a class="t-linehead" id="t-linehead0614b01"></a>昔佛在舍衛國祇樹給孤獨園。爾時有一陶<a class="t" id="0614b02"></a>師造作瓦器，觸物不却隨其形狀亦無疑難。<a class="t" id="0614b03"></a>時拘薩羅國波斯匿王，勅諸瓦師使造器皿，<a class="t" id="0614b04"></a>彼人事猥竟不成辦。時波斯匿王內懷恚怒，<a class="t" id="0614b05"></a>勅語傍臣：「至瓦師家毀壞其器。」時彼瓦師懼<a class="t" id="0614b06"></a>失命根，竊自逃走至迦尸國界，復於彼土造<a class="t" id="0614b07"></a>作瓦器。波斯匿王聞彼造器，復遣臣佐至彼<a class="t" id="0614b08"></a>國界，悉使壞破所造瓦器。時彼瓦師復自逃<a class="t" id="0614b09"></a>走至拘薩羅國，復於彼土造立瓦器。波斯匿<a class="t" id="0614b10"></a>王聞彼造器，復遣臣佐使壞其器。時彼瓦師<a class="t" id="0614b11"></a>財產竭盡無復生理，食不充口衣不蓋形，恒<a class="t" id="0614b12"></a>懼波斯匿王當取殺之，便復逃走入深山中，<a class="t" id="0614b13"></a>往至世尊所求為道人。時佛默然聽在道次。<a class="t" id="0614b14"></a>然彼人內不思惟，謂為永離困厄之難，不復<a class="t" id="0614b15"></a>懼彼為王所害，在閑靜處不思道德，亦不習<a class="t" id="0614b16"></a>契經戒律阿毘曇，亦復不分別義理，諸度世<a class="t" id="0614b17"></a>道亦復不習，坐禪誦經佐助眾事，永離三事<a class="t" id="0614b18"></a>不懃採習，謂為行道齊是而已，不增翹勇<a class="t" id="0614b19"></a>進求上人法，然未得證不懃求證，然未得果<a class="t" id="0614b20"></a>不懃求果。如來世尊以三達智觀察其心，以<a class="t" id="0614b21"></a>漸化彼無疑網意，便告彼人以免瓦器之功，<a class="t" id="0614b22"></a>更不懼喪身之惱，唯有五盛陰為瓦之形，此<a class="t" id="0614b23"></a>為大畏無免其患。瓦器雖壞，不懼當墮地獄<a class="t" id="0614b24"></a>餓鬼畜生之道，五盛陰為形瓦器，先不造諸<a class="t" id="0614b25"></a>功德福業修諸善本，無所恃怙亦無歸趣，恒<a class="t" id="0614b26"></a>畏地獄餓鬼畜生。爾時世尊觀察此義尋究<a class="t" id="0614b27"></a>本末觀了此義已，欲使諸比丘永離嫌疑，使<a class="t" id="0614b28"></a>將來眾生覩其大明正法久存，爾時在眾便<a class="t" id="0614b29"></a>說此偈：<a class="t" id="0614c01"></a></p>
<blockquote class="gatha">
<p><a class="text-gatha-number" id="23"></a> <a class="vagga-gatha-number" id="1.23"></a>「猶如陶家，　　埏埴作器，<br>
一切要壞，<a class="t" id="0614c02"></a>　　人命亦然。」<a class="t" id="0614c03"></a></p>
</blockquote>
<p><a class="t-linehead" id="t-linehead0614c03"></a>諸有生熟之器要當歸壞，漸成糞聚無可貪<a class="t" id="0614c04"></a>者，諸有生類受五盛陰為坏之器，及剎利、婆<a class="t" id="0614c05"></a>羅門、栴陀羅種受形分者，短壽長壽、饒財貧<a class="t" id="0614c06"></a>匱、端正醜陋、豪族卑賤、有顏無顏、智慧愚闇，盡<a class="t" id="0614c07"></a>歸於死，無常變易皆當捐棄在曠塜間。時彼<a class="t" id="0614c08"></a>比丘聞如來所說教訓之道，知無常之要，達<a class="t" id="0614c09"></a>罪福之源，解興衰之變，遵滅度之行，即於佛<a class="t" id="0614c10"></a>前得阿羅漢道。<a class="t" id="0614c11"></a></p>
<blockquote class="gatha">
<p><a class="text-gatha-number" id="24"></a> <a class="vagga-gatha-number" id="1.24"></a>猶如張綜，　　以杼投織，<br>
漸盡其縷，<a class="t" id="0614c12"></a>　　人命如是。<a class="t" id="0614c13"></a></p>
</blockquote>
<p><a class="t-linehead" id="t-linehead0614c13"></a>昔日有人善能織<span class="gaiji">罽<!--gaiji,罽,1[罽-厂],2&#x262FA;,3--></span>，兼有一息意常惰嬾，數<a class="t" id="0614c14"></a>勸語公：「作應舒遲何必速疾？此功適訖後更<a class="t" id="0614c15"></a>無作。」父告其子：「此功雖訖更有餘務。」如是語<a class="t" id="0614c16"></a>公往來數十，兒神識錯，尋於父前肝裂命終。<a class="t" id="0614c17"></a>時父見子命根已斷，即捨居業出家學道，雖<a class="t" id="0614c18"></a>為沙門念子在心不能捨離，亦復不思惟道<a class="t" id="0614c19"></a>德專定坐禪求增上法，亦復不思惟契經戒<a class="t" id="0614c20"></a>律阿毘曇，亦復不坐禪誦經佐助眾事，唯心<a class="t" id="0614c21"></a>存在念彼亡子。爾時世尊以三達智觀察彼<a class="t" id="0614c22"></a>人心意所向，尋究本末觀了此義已，欲使諸<a class="t" id="0614c23"></a>比丘永離嫌疑，使將來眾生覩其大明正法<a class="t" id="0614c24"></a>久存，在於眾中便說出曜之偈：<a class="t" id="0614c25"></a></p>
<blockquote class="gatha">
<p><a class="text-gatha-number" id="25"></a> <a class="vagga-gatha-number" id="1.25"></a>「猶如張綜，　　以杼投織，<br>
漸盡其縷，<a class="t" id="0614c26"></a>　　人命如是。」<a class="t" id="0614c27"></a></p>
</blockquote>
<p><a class="t-linehead" id="t-linehead0614c27"></a>一切萬物皆當歸死，無常變易皆當捐棄在於<a class="t" id="0614c28"></a><span class="corr" title="[矌&gt;曠]">曠</span>野塜間。時彼比丘聞如來所說教訓之道，<a class="t" id="0614c29"></a>知無常之要，達罪福之原，解興衰之變，遵滅<a class="t" id="0615a01"></a><span class="corr" title="[&gt;度之] cf.【麗】">度之</span>行，即於佛前得阿羅漢道。<a class="t" id="0615a02"></a></p>
<blockquote class="gatha">
<p><a class="text-gatha-number" id="26"></a> <a class="vagga-gatha-number" id="1.26"></a>猶如死囚，　　將詣都市，<br>
動向死道，<a class="t" id="0615a03"></a>　　人命如是。<a class="t" id="0615a04"></a></p>
</blockquote>
<p><a class="t-linehead" id="t-linehead0615a04"></a>昔佛在舍衛國祇樹給孤獨園。時拘薩羅國<a class="t" id="0615a05"></a>波斯匿王勅典獄者，諸有盜賊罪應入律詣<a class="t" id="0615a06"></a>市殺之，時有一賊在大眾中逃竊得脫，外假<a class="t" id="0615a07"></a>法服私為沙門。然彼人內不思惟，謂為永離<a class="t" id="0615a08"></a>困厄之難，不復懼彼為王所害，在閑靜處不<a class="t" id="0615a09"></a>思道德，亦不習契經戒律阿毘曇，亦復不分<a class="t" id="0615a10"></a>別義理諸度世道，亦復不習坐禪誦經佐助<a class="t" id="0615a11"></a>眾事，永離三事不懃採習，謂為行道齊是而<a class="t" id="0615a12"></a>已，不增翹勇進求上人法，然未得證不懃求<a class="t" id="0615a13"></a>證，然未得果不懃求果。如來世尊以三達智<a class="t" id="0615a14"></a>觀察其心，以漸化彼無疑網意，便告彼人以<a class="t" id="0615a15"></a>免生死賊寇之難故有餘怨，五盛陰身輪轉<a class="t" id="0615a16"></a>五趣無有解已，為諸結使所見殘害，便當墮<a class="t" id="0615a17"></a>於餓鬼畜生之道。爾時世尊觀察此義尋究<a class="t" id="0615a18"></a>本末，欲使諸比丘永離嫌疑，使將來眾生覩<a class="t" id="0615a19"></a>其大明正法久存，於大眾前便說此偈：<a class="t" id="0615a20"></a></p>
<blockquote class="gatha">
<p><a class="text-gatha-number" id="27"></a> <a class="vagga-gatha-number" id="1.27"></a>「猶如死囚，　　將詣都市，<br>
動向死地，<a class="t" id="0615a21"></a>　　人命亦然。」<a class="t" id="0615a22"></a></p>
</blockquote>
<p><a class="t-linehead" id="t-linehead0615a22"></a>時彼比丘在閑靜處，思惟挍計內自懇責，解<a class="t" id="0615a23"></a>知萬物皆悉無常，生不久存盡歸於滅，興衰<a class="t" id="0615a24"></a>之變斯來久矣，非適今也，即於佛前悔責自<a class="t" id="0615a25"></a>改，成阿羅漢道。<a class="t" id="0615a26"></a></p>
<blockquote class="gatha">
<p><a class="text-gatha-number" id="28"></a> <a class="vagga-gatha-number" id="1.28"></a>如河駛流，　　往而不反，<br>
人命如是，<a class="t" id="0615a27"></a>　　逝者不還。<a class="t" id="0615a28"></a></p>
</blockquote>
<p><a class="t-linehead" id="t-linehead0615a28"></a>昔有眾人在江水側坐，而觀看瞻水成敗傷<a class="t" id="0615a29"></a>害人民無復齊限，或有父母妻子男女墮水<a class="t" id="0615b01"></a>死者亦無有量，其中得解脫者萬中有一。於<a class="t" id="0615b02"></a>深水得解脫者，往至佛所求為沙門。佛便然<a class="t" id="0615b03"></a>可，聽在道末。內不思惟，謂為永離困厄之難，<a class="t" id="0615b04"></a>不復懼彼為水所溺，在閑靜處不思道德，亦<a class="t" id="0615b05"></a>不習契經戒律阿毘曇，亦復不分別義理諸<a class="t" id="0615b06"></a>度世要，亦復不習坐禪誦經佐助眾事，永離<a class="t" id="0615b07"></a>三事不懃採習，謂為行道齊是而已，不增<a class="t" id="0615b08"></a>翹勇進求上人法，然未得證不懃求證，然未<a class="t" id="0615b09"></a>得果不懃求果。如來世尊以三達智觀察其<a class="t" id="0615b10"></a>心，以漸化彼無疑網意，便告彼人以免生<a class="t" id="0615b11"></a>死賊寇之難，故有餘怨五盛陰身，輪轉五趣<a class="t" id="0615b12"></a>無有解已，為諸結使所見殘害，便當墮於餓<a class="t" id="0615b13"></a>鬼畜生之道。爾時世尊觀察此義尋究本末，<a class="t" id="0615b14"></a>欲使諸比丘永離嫌疑，使將來眾生覩其大<a class="t" id="0615b15"></a>明正法久存，於大眾前便說此偈：<a class="t" id="0615b16"></a></p>
<p><span class="t-juanname">◎出曜經卷第一</span></p>
<div class="suttainfo" id="juan2">
<p><span class="t-juanname">出曜經卷第二</span>　<a class="t" id="0615b17"></a><a class="t" id="0615b18"></a><a class="t" id="0615b19"></a><a class="t" id="0615b20"></a><a class="t" id="0615b21"></a><br>
<span class="t-byline">姚秦涼州沙門竺佛念譯</span><a class="t" id="0615b22"></a>◎無常品之二<a class="t" id="0615b23"></a></p>
</div>
<blockquote class="gatha">
<p><a class="text-gatha-number" id="29"></a> <a class="vagga-gatha-number" id="1.29"></a>「如河駛流，　　往而不返，<br>
人命如是，<a class="t" id="0615b24"></a>　　逝者不還。」<a class="t" id="0615b25"></a></p>
</blockquote>
<p><a class="t-linehead" id="t-linehead0615b25"></a>是時，彼比丘聞此語已，內自慚愧，解知一切<a class="t" id="0615b26"></a>萬物皆當歸死，無常變易不可久居，恩愛別<a class="t" id="0615b27"></a>離怨憎會苦，思惟無我無人無命，心意專正<a class="t" id="0615b28"></a>趣泥洹門，江水所漂蓋不足言，死河所溺永<a class="t" id="0615b29"></a>劫不解，當求方便去離駛流。爾時比丘聞佛<a class="t" id="0615c01"></a>切教，心開意解淡然無想，即於佛前離生<a class="t" id="0615c02"></a>死難成阿羅漢，三自稱善，快哉福報所願者<a class="t" id="0615c03"></a>得。爾時坐上無數眾生，聞此比丘成道果證，<a class="t" id="0615c04"></a>皆發無欲清淨之行，皆得須陀洹果。<a class="t" id="0615c05"></a></p>
<blockquote class="gatha">
<p><a class="text-gatha-number" id="30"></a> <a class="vagga-gatha-number" id="1.30"></a>所造功勞，　　永世乃獲，<br>
如杖擊水，<a class="t" id="0615c06"></a>　　離則還合。<a class="t" id="0615c07"></a></p>
</blockquote>
<p><a class="t-linehead" id="t-linehead0615c07"></a>昔佛在毘耶離城甘梨園中。爾時眾多比丘<a class="t" id="0615c08"></a>觀見土界，國豐民盛所居平正，穀食豐賤縱<a class="t" id="0615c09"></a>情恣意，不隨法禁上下相慢各謂真正。爾時<a class="t" id="0615c10"></a>世尊愍彼愚惑，以種種方便導引法味，即集<a class="t" id="0615c11"></a>大眾告諸比丘：「夫為智者以譬喻自解，猶如<a class="t" id="0615c12"></a>地界水滿其中，東西南北地無空缺處，有一<a class="t" id="0615c13"></a>瞎鼈無數千劫不可稱計生長於水，有一薄<a class="t" id="0615c14"></a>板縱廣一肘唯有一孔，為風所吹，然彼瞎鼈<a class="t" id="0615c15"></a>經歷百歲一舉東看，風吹板在南方，云何比<a class="t" id="0615c16"></a>丘！彼瞎鼈者為值孔不？」對曰：「不也。世尊！」「復經<a class="t" id="0615c17"></a>百歲復得南看，風吹板復在西方。云何比丘！<a class="t" id="0615c18"></a>彼瞎鼈者為值孔不？」對曰：「不也。世尊！」「如是四<a class="t" id="0615c19"></a>方隅角亦復如是，云何比丘！彼瞎鼈者會當<a class="t" id="0615c20"></a>值孔不乎？」對曰：「不也。世尊！」時諸比丘白世尊<a class="t" id="0615c21"></a>曰：「此瞎鼈身會當與孔相值不耶？」世尊告<a class="t" id="0615c22"></a>曰：「此事極難，時乃有相值期耳。受畜生身復<a class="t" id="0615c23"></a>難，於此畜生求人復甚難。於此如是，比丘！人<a class="t" id="0615c24"></a>身難得，雖得為人值命促短，不類古人壽命<a class="t" id="0615c25"></a>無量。毘婆尸世尊出現於世，如來、至真、等正<a class="t" id="0615c26"></a>覺，自佛去世人壽七萬歲，復有佛出，名曰式<a class="t" id="0615c27"></a>棄如來、至真、等正覺、明行成為、善逝、世間解、無<a class="t" id="0615c28"></a>上士、道法御、天人師，號佛、世尊。彼佛去世後<a class="t" id="0615c29"></a>人壽六萬歲，爾時有佛，名曰毘舍浮如來、至<a class="t" id="0616a01"></a>真、等正覺、明行成為、善逝、世間解、無上士、道法<a class="t" id="0616a02"></a>御、天人師，號佛、世尊，出現於世。彼佛去世後<a class="t" id="0616a03"></a>人壽五萬歲，爾時有佛，名曰迦鳩留如來、至<a class="t" id="0616a04"></a>真、等正覺，十號句義出現於世。彼佛去世後<a class="t" id="0616a05"></a>人壽四萬歲，爾時有佛，名曰迦那迦牟尼如<a class="t" id="0616a06"></a>來、至真、等正覺，十號句義。彼佛去世後人壽<a class="t" id="0616a07"></a>二萬歲，有佛出世，名曰迦葉如來、至真、等正<a class="t" id="0616a08"></a>覺，十號句義。彼佛去世後人壽百歲，我今出<a class="t" id="0616a09"></a>世，名釋迦文如來、至真、等正覺，十號句義。比<a class="t" id="0616a10"></a>丘當知，極壽百歲出者無幾，壽百歲者時時乃<a class="t" id="0616a11"></a>有，是故說曰，所造功勞永世乃獲。古人積德，<a class="t" id="0616a12"></a>壽命無量眾行備具，亦無疾病凶疫惡氣，人<a class="t" id="0616a13"></a>壽八萬四千歲，時有三疾患：一曰所欲，二曰飢<a class="t" id="0616a14"></a>渴，三曰衰老。如今，比丘！五濁鼎沸，世人壽極<a class="t" id="0616a15"></a>短，四百四病纏裹人體。尊者馬聲亦作是說：<a class="t" id="0616a16"></a></p>
<blockquote class="gatha">
<p><a class="text-gatha-number" id="31"></a> <a class="vagga-gatha-number" id="1.31"></a>「『諸患集為體，　　為老死所伺，<a class="t" id="0616a17"></a><br>
毒劍熾火逼，　　萬患守營衛。』<a class="t" id="0616a18"></a></p>
</blockquote>
<p><a class="t-linehead" id="t-linehead0616a18"></a>「是故說曰：『所造功勞，永世<span class="corr" title="[了&gt;乃]">乃</span>獲；<span class="corr" title="[以&gt;如]">如</span>杖擊水，離<a class="t" id="0616a19"></a>則還合。』如今，比丘！人命危脆不可久保，誰當<a class="t" id="0616a20"></a>貪慕願受此生？唯有凡夫無知之人願生三<a class="t" id="0616a21"></a>有。」時諸人民聞佛所說，皆發清淨不退轉行。<a class="t" id="0616a22"></a></p>
<blockquote class="gatha">
<p><a class="text-gatha-number" id="32"></a> <a class="vagga-gatha-number" id="1.32"></a>譬人操杖，　　行牧食牛，<br>
老死猶然，<a class="t" id="0616a23"></a>　　亦養命蟲。<a class="t" id="0616a24"></a></p>
</blockquote>
<p><a class="t-linehead" id="t-linehead0616a24"></a>昔佛在摩竭國界羅閱城中，佛將阿難著衣<a class="t" id="0616a25"></a>持鉢，道見有人驅牛千頭，就其美草放烟瞻<a class="t" id="0616a26"></a>候。佛問阿難：「汝見有人驅放群牛不乎？」對曰：<a class="t" id="0616a27"></a>「唯然見之。」佛語阿難：「此群牛本有千頭，在外<a class="t" id="0616a28"></a>瞻守掌不牢固，為虎惡獸所見噉食死者過<a class="t" id="0616a29"></a>半，餘不覺知方相抵觸跳踉喚吼，傷其無智<a class="t" id="0616b01"></a>何乃甚哉？」佛語阿難：「眾生處世亦復如是，計<a class="t" id="0616b02"></a>於吾我不知非常，貪著五欲養育其軀，快心<a class="t" id="0616b03"></a>極意共相殘害。無常宿對卒至無期，曚曚不<a class="t" id="0616b04"></a>覺，何異於彼群牛者乎？雖好水草長養其膚，<a class="t" id="0616b05"></a>但促其命無益於己。」佛還精舍，以此因緣誡<a class="t" id="0616b06"></a>勵眾會四輩弟子，中有二百餘人聞法意悟，<a class="t" id="0616b07"></a>得六神通成阿羅漢。佛告比丘：「或有眾生應<a class="t" id="0616b08"></a>聞切教而得度者，或有眾生應聞妙智思惟<a class="t" id="0616b09"></a>分別而得度者，或有譬喻而得度者，或有愚<a class="t" id="0616b10"></a>闇趣聞一句便得度脫。應聞喻者，此偈則是。<a class="t" id="0616b11"></a>其義隨時料量而得度者，是故說曰，譬人操<a class="t" id="0616b12"></a>杖其事如斯。<a class="t" id="0616b13"></a></p>
<blockquote class="gatha">
<p><a class="text-gatha-number" id="33"></a> <a class="vagga-gatha-number" id="1.33"></a>是日已過，　　命則隨減，<br>
如少水魚，<a class="t" id="0616b14"></a>　　斯有何樂？<a class="t" id="0616b15"></a></p>
</blockquote>
<p><a class="t-linehead" id="t-linehead0616b15"></a>佛告比丘：「夫人處世，所行不同所見亦異，一<a class="t" id="0616b16"></a>日過去人命隨減，雖壽百年臥消其半。」便與<a class="t" id="0616b17"></a>眾會而說此偈：<a class="t" id="0616b18"></a></p>
<blockquote class="gatha">
<p><a class="text-gatha-number" id="34"></a> <a class="vagga-gatha-number" id="1.34"></a>「夫人欲立德，　　日夜無令空，<a class="t" id="0616b19"></a><br>
日夜速如電，　　人命迅如是。」<a class="t" id="0616b20"></a></p>
</blockquote>
<p><a class="t-linehead" id="t-linehead0616b20"></a>時來會者觀察此義分別修行，日夜已過死<a class="t" id="0616b21"></a>緣難計，愚人依憑染著受有，當念勤<span class="corr" title="[如&gt;加] cf.【麗】">加</span>興勇<a class="t" id="0616b22"></a>猛心無失<span class="gaiji">軀<!--gaiji,軀,1[身＊丘],2&#x2822C;,3--></span>體，是故說曰：<a class="t" id="0616b23"></a></p>
<blockquote class="gatha">
<p><a class="text-gatha-number" id="35"></a> <a class="vagga-gatha-number" id="1.35"></a>「是日已過，　　<span class="corr" title="[令&gt;命]">命</span>則隨減，<br>
如少水魚，<a class="t" id="0616b24"></a>　　斯有何樂？」<a class="t" id="0616b25"></a></p>
</blockquote>
<p><a class="t-linehead" id="t-linehead0616b25"></a>汝等比丘當明此理，大海江河猶有枯竭，萬<a class="t" id="0616b26"></a>刃大魚曝脊在外，況是少水而不然乎？或<a class="t" id="0616b27"></a>有時溝<span class="gaiji">澗<!--gaiji,澗,1[澗-日＋月],2&#x3D4E;,3--></span>瀑雨溢滿？流疾趣下聲震四遠，彼<a class="t" id="0616b28"></a>岸人喚此不聞聲，此間人喚彼不聞聲。或時<a class="t" id="0616b29"></a>溝澗水盡無餘，四趣眾生雖受形分命則隨<a class="t" id="0616c01"></a>減，如少水魚斯有何樂。或有眾生壽命極長，<a class="t" id="0616c02"></a>諸天壽八萬四千劫，地獄壽一劫，畜生與地<a class="t" id="0616c03"></a>獄同壽，餓鬼壽命無有限量。如尊者滿願至<a class="t" id="0616c04"></a>時持鉢正服，入弗迦羅國。時有餓鬼倚城門<a class="t" id="0616c05"></a>立，比丘滿願問餓鬼曰：「汝今在此何所求索？」<a class="t" id="0616c06"></a>鬼報彼曰：「汝今見我耶？」比丘報曰：「我先見矣。」<a class="t" id="0616c07"></a>鬼復語曰：「我夫入城于今未還，故於此立，自<a class="t" id="0616c08"></a>待夫主耳。」比丘問曰：「汝夫入城為何所求？」<a class="t" id="0616c09"></a>時鬼報言：「今此城中有大長者患癰積久，今<a class="t" id="0616c10"></a>日當潰膿血流溢，夫主將來二人共食以濟<a class="t" id="0616c11"></a>其命。」比丘復問：「汝夫主入城經幾許時？」然彼<a class="t" id="0616c12"></a>城郭逼近江河，舉手指城語比丘曰：「此城於<a class="t" id="0616c13"></a>彼，此岸成敗以來今為第七，我夫入城經爾<a class="t" id="0616c14"></a>許時。」餓鬼受形壽不可稱亦無齊限，然人受<a class="t" id="0616c15"></a>形極壽百歲雖出無幾，是故說曰，如少水魚<a class="t" id="0616c16"></a>斯有何樂？故別說人不墮四趣。<a class="t" id="0616c17"></a></p>
<blockquote class="gatha">
<p><a class="text-gatha-number" id="36"></a> <a class="vagga-gatha-number" id="1.36"></a>不寐夜長，　　罷惓道長，<br>
愚生死長，<a class="t" id="0616c18"></a>　　莫知正法。<a class="t" id="0616c19"></a></p>
</blockquote>
<p><a class="t-linehead" id="t-linehead0616c19"></a>昔佛在舍衛國祇樹給孤獨園。佛告諸比丘：<a class="t" id="0616c20"></a>「有四夜，睡眠者少覺寤者多。云何為四？女與<a class="t" id="0616c21"></a>男想，睡眠者少覺寤者多；男與女想，睡眠者<a class="t" id="0616c22"></a>少覺寤者多；三曰盜賊，睡眠者少覺寤者多；<a class="t" id="0616c23"></a>比丘求定勤修正法，睡眠極少覺寤者多。三<a class="t" id="0616c24"></a>覺夜長修正法，比丘不覺夜長，罷惓道長，<a class="t" id="0616c25"></a>愚生死長，莫知正法。」佛在舍衛國祇洹阿那<a class="t" id="0616c26"></a>律邠阿藍，有一梵志緣本宿世造立功業緣<a class="t" id="0616c27"></a>至應度，暫聞此偈愚生死長。然彼梵志多饒<a class="t" id="0616c28"></a>財寶僕從給使居業成就，所納妻室顏貌殊<a class="t" id="0616c29"></a>特與世無雙，女人姿容一以無闕。時，彼梵志<a class="t" id="0617a01"></a>內自思惟：「我宜往彼至如來所，當來諸佛為<a class="t" id="0617a02"></a>有幾乎？」梵志出城至祇洹精舍到世尊所，共<a class="t" id="0617a03"></a>相問訊在一面立，叉手合掌白世尊曰：「願欲<a class="t" id="0617a04"></a>所問，若見聽者敢自陳啟。」世尊告曰：「恣汝所<a class="t" id="0617a05"></a>問，如來為汝敷演其義。」梵志白曰：「云何世<a class="t" id="0617a06"></a>尊！於當來世，為有幾許等正覺耶？」世尊告曰：<a class="t" id="0617a07"></a>「將來世諸佛數如恒沙。」時彼梵志聞佛所說，<a class="t" id="0617a08"></a>瞻仰喜踊不能自勝，善心生焉。「當來諸佛數<a class="t" id="0617a09"></a>如恒沙，於諸佛所善修梵行，興功立德為福<a class="t" id="0617a10"></a>不惓。然吾處世饒財多寶，僕從給使居業成<a class="t" id="0617a11"></a>就，所納妻室顏貌殊特與世無雙，我依此業<a class="t" id="0617a12"></a>便當分檀布施，有所求索不逆人意。」爾時梵<a class="t" id="0617a13"></a>志聞佛教誡，戢在心懷，繞佛三匝舉手辭讓<a class="t" id="0617a14"></a>便退而去。爾時梵志行道未遠，復作是念：<a class="t" id="0617a15"></a>「我向所啟問將來佛，然吾退忘不問過去諸<a class="t" id="0617a16"></a>佛世尊，我今宜還至世尊所問過去佛。」梵志<a class="t" id="0617a17"></a>即還至世尊所，共相問訊在一面立，爾時梵<a class="t" id="0617a18"></a>志白世尊曰：「過去諸佛為有幾所？」佛告梵志：<a class="t" id="0617a19"></a>「過去諸佛數如恒沙。」梵志復前便自悲泣，並<a class="t" id="0617a20"></a>自舉聲而作是說：「愚處生死纏綿積久，恒沙<a class="t" id="0617a21"></a>諸佛吾不及覩，斯何苦哉？」復自投地宛轉自<a class="t" id="0617a22"></a>責：「斯由放逸，行不從本，使我退在處凡夫地，<a class="t" id="0617a23"></a>或在泥梨地獄畜生餓鬼長夜受苦，刀山劍<a class="t" id="0617a24"></a>樹火車爐炭，或伏雪山劫敗乃移，或處炙獄<a class="t" id="0617a25"></a>受痛無量。雖出為人值生邊地，有佛興世不<a class="t" id="0617a26"></a>值不覩。先有比丘教誨我言愚生死長，誠哉斯<a class="t" id="0617a27"></a>言！我今宜加精勤用意自歸如來，復待將來<a class="t" id="0617a28"></a>諸佛為乎？田業妻婦斯是外役，何必貪慕毀<a class="t" id="0617a29"></a>敗聖教？」爾時梵志叉手合掌佛前長跪白世<a class="t" id="0617b01"></a>尊曰：「唯然世尊！聽為道次得修梵行。」爾時世<a class="t" id="0617b02"></a>尊告諸比丘：「汝等將此梵志，教授威儀度為<a class="t" id="0617b03"></a>比丘。」比丘受教即度為沙門。在閑靜處思惟<a class="t" id="0617b04"></a>挍計修上人法，所以族姓子出家學道，剃除<a class="t" id="0617b05"></a>鬚髮著三法衣，以信堅固於家出家，修無上<a class="t" id="0617b06"></a>梵行，潔身受證以自娛樂，生死已盡梵行已<a class="t" id="0617b07"></a>立所作已辦，更不復受有，如實知之，已得為<a class="t" id="0617b08"></a>道，在無餘境得阿羅漢果。爾時世尊觀察此<a class="t" id="0617b09"></a>義思惟本末，亦使諸比丘速取滅度，為後眾<a class="t" id="0617b10"></a>生現其大明，然熾正法久存於世，重與梵志<a class="t" id="0617b11"></a>而說此偈：「不寐夜長，罷惓道長，愚生死長，<a class="t" id="0617b12"></a>莫知正法。」</p>
<blockquote class="gatha">
<p><a class="text-gatha-number" id="37"></a> <a class="vagga-gatha-number" id="1.37"></a>非有子恃，　　亦非父兄，<br>
為死所迫，　　無<a class="t" id="0617b13"></a>親可怙。<a class="t" id="0617b14"></a></p>
</blockquote>
<p><a class="t-linehead" id="t-linehead0617b14"></a>昔佛在摩竭國道場甘梨園北石室精舍中。<a class="t" id="0617b15"></a>時，有一男子將從嚴駕隨大導師入海採寶，<a class="t" id="0617b16"></a>餘小賈人以類相從，飲食<span class="gaiji">［飢-几＋燕］<!--gaiji,,1[飢-几＋燕],2,3--></span>樂施諸貧窮沙<a class="t" id="0617b17"></a>門婆羅門。以得入海採致珍寶，還至平岸共<a class="t" id="0617b18"></a>相娛樂，飲食歡<span class="gaiji">［飢-几＋燕］<!--gaiji,,1[飢-几＋燕],2,3--></span>日日不斷。時，彼一人飲食<a class="t" id="0617b19"></a>麤惡唯服<span class="gaiji">麨<!--gaiji,,1[麩-夫＋少],2&#x9EA8;,3--></span>而已，不改常儀，然復多財珍寶<a class="t" id="0617b20"></a>所獲無量。時，大導師語其人曰：「汝今處世饒<a class="t" id="0617b21"></a>財多寶少有比類，何為自困不肯食噉？夫人<a class="t" id="0617b22"></a>處世當行二業：一者廣施，二者自食。」彼人聞<a class="t" id="0617b23"></a>已心不納受，乃更懷恨漸生憂悴，語導師<a class="t" id="0617b24"></a>曰：「吾設食噉，無以濟彼妻婦男女，後遇疾急，<a class="t" id="0617b25"></a>竟不至家，中道無常。」彼大導師說斯偈曰：<a class="t" id="0617b26"></a></p>
<blockquote class="gatha">
<p><a class="text-gatha-number" id="38"></a> <a class="vagga-gatha-number" id="1.38"></a>「夫人慳貪，　　貯聚財產，<br>
念家怨讐，<a class="t" id="0617b27"></a>　　不覺命終。」<a class="t" id="0617b28"></a></p>
</blockquote>
<p><a class="t-linehead" id="t-linehead0617b28"></a>爾時世尊以天眼觀清淨無瑕穢，見彼導師<a class="t" id="0617b29"></a>興功採寶中道無常。爾時世尊以此因緣，<a class="t" id="0617c01"></a>觀察此義思惟本末，欲使諸比丘示現滅度，<a class="t" id="0617c02"></a>為後眾生現其大明，然熾正法久久於世。爾<a class="t" id="0617c03"></a>時世尊便說斯偈：<a class="t" id="0617c04"></a></p>
<blockquote class="gatha">
<p><a class="text-gatha-number" id="39"></a> <a class="vagga-gatha-number" id="1.39"></a>「非有子恃，　　亦非父兄，<br>
為死所迫，<a class="t" id="0617c05"></a>　　無親可怙。」<a class="t" id="0617c06"></a></p>
</blockquote>
<p><a class="t-linehead" id="t-linehead0617c06"></a>時諸大眾聞佛所說，心開意悟興功立德，拯<a class="t" id="0617c07"></a>濟窮乏持齋修戒，歲三月六未始有闕，四事<a class="t" id="0617c08"></a>供養，衣服、飯食、床座臥具、病瘦醫藥，須衣與<a class="t" id="0617c09"></a>衣須食與食，財寶七珍，金銀珍寶、車<span class="gaiji">璩<!--gaiji,璩,1[（王＊巨）／木],2&#x249B2;,3--></span>馬瑙、<a class="t" id="0617c10"></a>真珠虎珀，有求索者不逆其意，遠來久住經<a class="t" id="0617c11"></a>過人者皆悉供給，華香脂粉亦用給與無所<a class="t" id="0617c12"></a>悋惜。無數大眾厭患生死，除貪著意執信堅<a class="t" id="0617c13"></a>固，出家修道，修增上法無退轉意，各以次第<a class="t" id="0617c14"></a>成阿羅漢道。◎<a class="t" id="0617c15"></a></p>
<blockquote class="gatha">
<p><a class="text-gatha-number" id="40"></a> <a class="vagga-gatha-number" id="1.40"></a>◎千百非一，　　族姓男女，<br>
貯聚財產，<a class="t" id="0617c16"></a>　　無不衰喪。<a class="t" id="0617c17"></a></p>
</blockquote>
<p><a class="t-linehead" id="t-linehead0617c17"></a>眾生居世馳趣四方，貪求財貨興欲無厭，盛<a class="t" id="0617c18"></a>夏冒焰冬履嚴霜，飢寒勤苦艱難憂慮，萬失<a class="t" id="0617c19"></a>一獲猶用自慶，施心難果意不開悟，既自不<a class="t" id="0617c20"></a>食復不施人，雖饒寶貨與無不異。坐禪之<a class="t" id="0617c21"></a>人裝以七寶，雖目視之意不甘樂，以慳貪故<a class="t" id="0617c22"></a>流轉生死，從今世至後世。爾時世尊以天眼<a class="t" id="0617c23"></a>觀清淨無瑕穢，觀了眾生馳趣四方貪求財貨<a class="t" id="0617c24"></a>不顧後慮，皆為愚惑所見迷誤。世尊以此因<a class="t" id="0617c25"></a>緣尋究本末，為諸比丘導引法味，亦為將來<a class="t" id="0617c26"></a>眾生示現大明，然熾正法久存於世，三世諸<a class="t" id="0617c27"></a>佛盡見將護。爾時世尊於大眾中，而說此偈：<a class="t" id="0617c28"></a></p>
<blockquote class="gatha">
<p><a class="text-gatha-number" id="41"></a> <a class="vagga-gatha-number" id="1.41"></a>「千百非一，　　族姓男女，<br>
貯聚財產，<a class="t" id="0617c29"></a>　　無不衰喪。」<a class="t" id="0618a01"></a></p>
</blockquote>
<p><a class="t-linehead" id="t-linehead0618a01"></a>時世坐上數千萬人，聞佛所說，專意聽受，<a class="t" id="0618a02"></a>各隨所念成得果證。<a class="t" id="0618a03"></a></p>
<blockquote class="gatha">
<p><a class="text-gatha-number" id="42"></a> <a class="vagga-gatha-number" id="1.42"></a>常者皆盡，　　高者亦墮，<br>
合會有離，<a class="t" id="0618a04"></a>　　生者有死。<a class="t" id="0618a05"></a></p>
</blockquote>
<p><a class="t-linehead" id="t-linehead0618a05"></a>昔佛在舍衛國祇樹給孤獨園。爾時有異梵<a class="t" id="0618a06"></a>志至世尊所，共相問訊在一面坐。爾時梵志<a class="t" id="0618a07"></a>白世尊曰：「願欲所問，若見聽者乃敢陳啟。」佛<a class="t" id="0618a08"></a>告梵志：「恣汝所問，如來當為敷演其義。」梵志<a class="t" id="0618a09"></a>白佛：「云何世尊！以何因緣，今世眾生轉微轉<a class="t" id="0618a10"></a>薄遂成減損，於人間世不見熾盛？」佛告梵志：<a class="t" id="0618a11"></a>「有三因緣，使眾生類轉微轉薄遂成減損，於<a class="t" id="0618a12"></a>人間世不見熾盛。云何為三？於是梵志！今世<a class="t" id="0618a13"></a>眾生貪欲無道、慳嫉堅固、習邪倒見。時彼眾<a class="t" id="0618a14"></a>生為此三事所見染污，風雨非時災害毒流，<a class="t" id="0618a15"></a>所種穀子各失時節，轉不成熟。若彼眾生所<a class="t" id="0618a16"></a>食之物或生或熟，饒諸疾疹疫氣縱橫，死者<a class="t" id="0618a17"></a>填路不可稱計，是謂梵志最初因緣，使今世<a class="t" id="0618a18"></a>眾生轉微轉薄遂成減損，於人間世不見熾<a class="t" id="0618a19"></a>盛。風雨非時災害縱橫，所種穀子失時不收，<a class="t" id="0618a20"></a>轉不成熟苗亦不生，人民飢饉餓死者眾，是<a class="t" id="0618a21"></a>謂梵志第二因緣，使今世眾生轉微轉薄遂成<a class="t" id="0618a22"></a>減損不見熾盛。復次梵志！如今國王貪欲無<a class="t" id="0618a23"></a>道、慳嫉堅固、習邪倒見，治化失度托境無<a class="t" id="0618a24"></a>厭，越界攻伐共相傷害，刀劍鉾箭共相斫射，<a class="t" id="0618a25"></a>殺者無數不可稱量，是謂梵志由三因緣使<a class="t" id="0618a26"></a>此生類災害橫起，飢饉餓死攻伐無道。」佛說<a class="t" id="0618a27"></a>此已告目連曰：「吾患脊痛還詣靜室，汝今專<a class="t" id="0618a28"></a>意與梵志論，兼與來會永除<span class="corr" title="[孤&gt;狐]">狐</span>疑。」對曰：「如是<a class="t" id="0618a29"></a>世尊！」爾時世尊襞欝多羅僧、枕僧伽梨，右脇<a class="t" id="0618b01"></a>倚地，脚脚相累繫念在明。時，大目連：「汝今<a class="t" id="0618b02"></a>諦聽善思念之。」梵志對曰：「願樂欲聞。」目連以<a class="t" id="0618b03"></a>偈告曰：<a class="t" id="0618b04"></a></p>
<blockquote class="gatha">
<p><a class="text-gatha-number" id="43"></a> <a class="vagga-gatha-number" id="1.43"></a>「今觀此土境，　　及諸眾菓樹，<a class="t" id="0618b05"></a><br>
山河流泉源，　　江海逝不停。<a class="t" id="0618b06"></a></p>
<p><a class="text-gatha-number" id="44"></a> <a class="vagga-gatha-number" id="1.44"></a>昔人瞻固守，　　今為斯所在？<a class="t" id="0618b07"></a><br>
寧轉尊法輪，　　示現天世人，<a class="t" id="0618b08"></a></p>
<p><a class="text-gatha-number" id="45"></a> <a class="vagga-gatha-number" id="1.45"></a>不樂取命終，　　竟知趣何方？<a class="t" id="0618b09"></a><br>
欲覓昔舊人，　　如今不見一。」<a class="t" id="0618b10"></a></p>
</blockquote>
<p><a class="t-linehead" id="t-linehead0618b10"></a>廣說如舊文。梵志聞偈心開意解即履道跡，<a class="t" id="0618b11"></a>是故說曰，常者皆盡，高者亦墮，合會有離，生<a class="t" id="0618b12"></a>者有死。此是其義。昔佛在舍衛國祇樹給孤<a class="t" id="0618b13"></a>獨園。爾時有一孤母而喪一子，得此憂惱愁<a class="t" id="0618b14"></a>憒失意恍惚倒錯，譬如狂人意不開悟。出城<a class="t" id="0618b15"></a>至祇洹精舍，轉聞人說佛為大聖天人所宗，<a class="t" id="0618b16"></a>演說經道忘憂除患，無不照鑒無不通達。於<a class="t" id="0618b17"></a>是孤母往至佛所，作禮長跪白世尊言：「素少<a class="t" id="0618b18"></a>子息唯有一息，卒得重病捨我喪亡，母子情<a class="t" id="0618b19"></a>愍不能自勝。唯願世尊！垂神開化釋我憂結。」<a class="t" id="0618b20"></a>佛告孤母：「汝速入城遍行衢巷，有不死家<a class="t" id="0618b21"></a>者求火持還。」孤母聞已歡悟踊躍，入舍衛城<a class="t" id="0618b22"></a>至一街巷，家家告曰：「此中頗有不死者乎？吾<a class="t" id="0618b23"></a>欲須火還活我息。」諸人報曰：「我等曾祖父母<a class="t" id="0618b24"></a>今為所在？汝今荒錯，何須至巷狂有所說？」所<a class="t" id="0618b25"></a>至之家皆言死亡。形神疲惓所求不剋，便還<a class="t" id="0618b26"></a>歸家，抱小小兒至世尊所，頭面禮足白佛言：<a class="t" id="0618b27"></a>「受勅入城家家乞火皆言死喪，是故空還。」佛<a class="t" id="0618b28"></a>告孤母：「夫人處世有四事因緣不可久保。何<a class="t" id="0618b29"></a>謂為四？一者常必無常，二者富貴必貧賤，三<a class="t" id="0618c01"></a>者合會必別離，四者強健必當死。趣死向死<a class="t" id="0618c02"></a>為死所牽，無免此患。」佛告孤母：「汝今何為不<a class="t" id="0618c03"></a>自憂慮？何不廣施持戒修齋？月八日十四日<a class="t" id="0618c04"></a>十五日，任力堪能，給施孤窮、沙門婆羅門、遠<a class="t" id="0618c05"></a>行久住暫停止者，果獲其福不可計量。」孤母<a class="t" id="0618c06"></a>白佛言：「我今愛子入骨徹髓，為彼子故不惜<a class="t" id="0618c07"></a>身命。」爾時世尊欲化彼人令得開悟，即化作<a class="t" id="0618c08"></a>四大火坑圍繞孤母之身，火氣逼身以兒自<a class="t" id="0618c09"></a>障，兒復呼喚不堪火痛。佛語孤母：「汝向自陳<a class="t" id="0618c10"></a>愛子情重入骨徹髓，寧自喪身不使子亡；火<a class="t" id="0618c11"></a>氣逼己酸痛難堪，但當自受？以子障乎？人間<a class="t" id="0618c12"></a>微火蓋不足言，地獄火然痛苦無量。畜生愚<a class="t" id="0618c13"></a>惑懷癡為苦，餓鬼福尠以飢為苦，能自利者<a class="t" id="0618c14"></a>乃得行道修諸善本，分檀布施持戒忍辱，不<a class="t" id="0618c15"></a>生地獄畜生餓鬼受諸苦惱，受天人福漸近<a class="t" id="0618c16"></a>泥洹。」時彼孤母聞佛所說極深之法，還自思<a class="t" id="0618c17"></a>惟，內心懇責，厭患恩愛除去想著，便念世間<a class="t" id="0618c18"></a>不可樂想，思惟分別五盛陰苦，即於佛前諸<a class="t" id="0618c19"></a>塵垢盡，得法眼淨成須陀洹。爾時世尊觀察<a class="t" id="0618c20"></a>此義尋究本末，為後眾生開演法門，便於大<a class="t" id="0618c21"></a>眾而說此偈：<a class="t" id="0618c22"></a></p>
<blockquote class="gatha">
<p><a class="text-gatha-number" id="46"></a> <a class="vagga-gatha-number" id="1.46"></a>「常者皆盡，　　高者亦墮，<br>
合會有離，<a class="t" id="0618c23"></a>　　生者有死。</p>
<p><a class="text-gatha-number" id="47"></a> <a class="vagga-gatha-number" id="1.47"></a>眾生相剋，　　以喪其命，<a class="t" id="0618c24"></a><br>
隨行所墮，　　自受殃福。」<a class="t" id="0618c25"></a></p>
</blockquote>
<p><a class="t-linehead" id="t-linehead0618c25"></a>一切眾生蜎飛蠕動蚑行喘息有形之類，皆<a class="t" id="0618c26"></a>歸磨滅無免死患，隨行所造而受其報，為善<a class="t" id="0618c27"></a>受福惡則禍隨，如影隨形有何可免？以此因<a class="t" id="0618c28"></a>緣故說此偈耳：<a class="t" id="0618c29"></a></p>
<blockquote class="gatha">
<p><a class="text-gatha-number" id="48"></a> <a class="vagga-gatha-number" id="1.48"></a>「惡行入地獄，　　修善則生天，<a class="t" id="0619a01"></a><br>
若修善道者，　　無漏入泥洹。」<a class="t" id="0619a02"></a></p>
</blockquote>
<p><a class="t-linehead" id="t-linehead0619a02"></a>昔佛在羅閱城迦蘭陀竹園所。時，彼城中疫<a class="t" id="0619a03"></a>氣災害毒出縱橫，人民死亡不可稱限。世尊<a class="t" id="0619a04"></a>以天眼觀清淨無瑕穢，諸行惡者死入地獄。<a class="t" id="0619a05"></a>復有比丘厭患生死，觀此四大無可貪慕臭<a class="t" id="0619a06"></a>穢難近，便入無餘泥洹而般泥洹。爾時世尊<a class="t" id="0619a07"></a>觀察此義尋究本末，為後眾生示現大明，亦<a class="t" id="0619a08"></a>使正法久存於世。時，諸大會聞佛所說，皆發<a class="t" id="0619a09"></a>無上正真道意。<a class="t" id="0619a10"></a></p>
<blockquote class="gatha">
<p><a class="text-gatha-number" id="49"></a> <a class="vagga-gatha-number" id="1.49"></a>非空非海中，　　非入山石間，<a class="t" id="0619a11"></a><br>
無有地方所，　　脫止不受死。<a class="t" id="0619a12"></a></p>
</blockquote>
<p><a class="t-linehead" id="t-linehead0619a12"></a>昔者佛在王舍城迦蘭陀竹園所。時，有梵志<a class="t" id="0619a13"></a>兄弟四人，各得五通，自知命促近在不遠，却<a class="t" id="0619a14"></a>後七日皆當命終，思共議言：「我等弟兄五通<a class="t" id="0619a15"></a>通達，以己神力翻覆天地，現身極大手捫<a class="t" id="0619a16"></a>日月，移山住流無所不辦，寧當不能避此難<a class="t" id="0619a17"></a>耶？」第一兄曰：「吾入大海，上下平等正處中<a class="t" id="0619a18"></a>間，無常殺鬼安知我處？」第二弟言：「吾入須彌<a class="t" id="0619a19"></a>山腹中間，還合其表使無際現，無常殺鬼焉<a class="t" id="0619a20"></a>知我處？」第三弟言：「吾處虛空隱形無跡，無<a class="t" id="0619a21"></a>常殺鬼安知我處？」第四弟言：「吾當隱大市之<a class="t" id="0619a22"></a>中，眾人猥閙各不相識，無常殺鬼趣得一人，<a class="t" id="0619a23"></a>何必取吾四人？」議訖相將辭王：「吾等計算餘<a class="t" id="0619a24"></a>命七日，各欲逃走欲求多福。」王尋告曰：「善進<a class="t" id="0619a25"></a>其德。」於是別去各適所至，七日期滿各從其<a class="t" id="0619a26"></a>處而皆命終，處虛空者猶如熟菓自然凋落。<a class="t" id="0619a27"></a>市守白王：「有一梵志卒死市中。」王乃醒悟：「禍<a class="t" id="0619a28"></a>災無常，四人避對一人已死，其餘三人豈得<a class="t" id="0619a29"></a>免乎？」爾時世尊以天眼觀清淨無瑕穢，知四<a class="t" id="0619b01"></a>梵志避無常對，各求度世免濟其難，然其宿<a class="t" id="0619b02"></a>命終不可避。以此因緣尋究本末，欲使後世<a class="t" id="0619b03"></a>人示其大明，亦使正法久存於世。爾時世尊<a class="t" id="0619b04"></a>在大眾中，而說此偈：<a class="t" id="0619b05"></a></p>
<blockquote class="gatha">
<p><a class="text-gatha-number" id="50"></a> <a class="vagga-gatha-number" id="1.50"></a>「非空非海中，　　非入山石間，<a class="t" id="0619b06"></a><br>
無有地方所，　　脫止不受死。」<a class="t" id="0619b07"></a></p>
<p><a class="text-gatha-number" id="51"></a> <a class="vagga-gatha-number" id="1.51"></a>老見苦痛，　　死則意去，<br>
樂家縛獄，<a class="t" id="0619b08"></a>　　貪世不斷。<a class="t" id="0619b09"></a></p>
</blockquote>
<p><a class="t-linehead" id="t-linehead0619b09"></a>昔佛在羅閱城迦蘭陀竹園所。眾多比丘白<a class="t" id="0619b10"></a>世尊曰：「如來今日為觀何義，有何事故，捨<a class="t" id="0619b11"></a>人間之樂極世之美，出家學道？」爾時世尊<a class="t" id="0619b12"></a>與諸比丘廣演生經：「汝等諦聽善思念之，戢<a class="t" id="0619b13"></a>在心懷，吾今當說極微之法。」諸比丘對曰：<a class="t" id="0619b14"></a>「願樂欲聞。」世尊告曰：「爾時世尊廣與比丘<a class="t" id="0619b15"></a>生經。比丘當知！父真淨王敕諸臣佐：『吾今欲<a class="t" id="0619b16"></a>出後園觀看，可速嚴駕羽寶之車。』爾時臣佐<a class="t" id="0619b17"></a>至真淨王所而白王曰：『太子欲出後園觀看，<a class="t" id="0619b18"></a>被敕嚴駕羽寶之車。』時王聞此語，歡喜踊<a class="t" id="0619b19"></a>躍不能自勝，告臣佐曰：『聽太子出後園遊<a class="t" id="0619b20"></a>觀，或能除去愁憂亂想。』即自嚴駕集諸大眾三<a class="t" id="0619b21"></a>十部軍，左右翼從各十五部，除前後導引。比<a class="t" id="0619b22"></a>丘！我時至後園觀看，見有老人形衰色變皮<a class="t" id="0619b23"></a>緩面皺，拄杖呻吟氣力枯竭，時問御者：『斯是<a class="t" id="0619b24"></a>何人，形衰色變乃至於斯？』御者報曰：『此是老<a class="t" id="0619b25"></a>人。』太子問曰：『何謂為老？』御者報曰：『所謂老者<a class="t" id="0619b26"></a>形衰年邁伺命旦夕，衰耗之法漸近死趣，故<a class="t" id="0619b27"></a>謂為老。』我時，比丘！復問御者：『吾亦當復有此<a class="t" id="0619b28"></a>衰耶？』御者報曰：『尊及人天皆有斯患，無免此<a class="t" id="0619b29"></a>者。』時我自念：『夫人受形皆有此患，貧賤富貴<a class="t" id="0619c01"></a>皆當有此。』便敕御者迴車歸宮，清淨自守思<a class="t" id="0619c02"></a>惟道德。時，真淨王問彼御者：『太子出遊觀看，<a class="t" id="0619c03"></a>得遂意乎？』御者曰：『太子出遊竟不至園。』王問<a class="t" id="0619c04"></a>御者曰：『以何因緣不至園觀？』御者報王：『太子<a class="t" id="0619c05"></a>出遊中道見老人，形變色衰憂思而還。』時真<a class="t" id="0619c06"></a>淨王得此罔然。『吾先有教令敕語街巷，諸<a class="t" id="0619c07"></a>有不淨穢污之物，無令太子見之，若有犯者<a class="t" id="0619c08"></a>左右前後當誅七家。』即遣尋究而無有家。所<a class="t" id="0619c09"></a>以然者，以其淨居天所化故也。時我，比丘！復<a class="t" id="0619c10"></a>作是念：『衰老年邁非適今有，人出胞胎已受<a class="t" id="0619c11"></a>形分則有衰老，及出胞胎行步出入、年盛力<a class="t" id="0619c12"></a>壯漸微轉衰，皆有此患。』時我，比丘！竊說偈曰：<a class="t" id="0619c13"></a></p>
<blockquote class="gatha">
<p><a class="text-gatha-number" id="52"></a> <a class="vagga-gatha-number" id="1.52"></a>「『少時意盛壯，　　為老所見逼，<a class="t" id="0619c14"></a><br>
形衰極枯槁，　　氣竭憑杖行。』<a class="t" id="0619c15"></a></p>
</blockquote>
<p><a class="t-linehead" id="t-linehead0619c15"></a>「是時，比丘！吾出遊觀先見此變，如是數日，復<a class="t" id="0619c16"></a>告御者：『吾欲出遊至後園觀，速疾嚴駕羽<a class="t" id="0619c17"></a>寶之車。』<a class="t" id="0619c18"></a></p>
<p><a class="t-linehead" id="t-linehead0619c18"></a>「爾時御者至真淨王所而白王曰：『太子欲出<a class="t" id="0619c19"></a>後園觀看，被敕嚴駕羽寶之車。』王聞此語<a class="t" id="0619c20"></a>歡喜踊躍不能自勝，告臣佐曰：『聽太子出後<a class="t" id="0619c21"></a>園遊觀，或能除去愁憂亂想。』即自嚴駕集<a class="t" id="0619c22"></a>諸大眾三十部軍，左右翼從各十五部，除前<a class="t" id="0619c23"></a>後導引。比丘！我時至後園觀看，見有病人，<a class="t" id="0619c24"></a>形羸吐逆臥大小便，蠅噆其身，水腹痿黃<a class="t" id="0619c25"></a>臭穢難近。時我，比丘！問彼御者：『斯是何人？』御<a class="t" id="0619c26"></a>者對曰：『病人也。』『何謂為病？』對曰：『病者風差火<a class="t" id="0619c27"></a>錯心無歡樂，眾疹集聚食則不消，惡聞人聲，<a class="t" id="0619c28"></a>故謂為病。』時我問彼御者：『吾亦當復有此患<a class="t" id="0619c29"></a>耶？』御者報曰：『尊及人天亦有此病。』時我，比<a class="t" id="0620a01"></a>丘！復作是念：『夫人受形不免此患，至園觀看<a class="t" id="0620a02"></a>竟何求乎？』即敕御者迴車歸宮，靜寂自修欲<a class="t" id="0620a03"></a>除其患。時真淨王問彼御者：『太子出遊後園觀<a class="t" id="0620a04"></a>看，為適意乎？』御者報曰：『太子出遊竟不至園。』<a class="t" id="0620a05"></a>王問御者：『以何因緣不至園觀？』御者報王：『太<a class="t" id="0620a06"></a>子出遊中道見病人，形羸吐逆臥大小便，蠅<a class="t" id="0620a07"></a>噆其身，水腹痿黃臭穢難近。』時真淨王得<a class="t" id="0620a08"></a>此罔然。『吾先有教敕語街巷，諸有不淨穢污<a class="t" id="0620a09"></a>之物，無令太子見之，若有犯者左右前後當<a class="t" id="0620a10"></a>誅七家。』即遣尋究，無有家聚。所以然者，以其<a class="t" id="0620a11"></a>淨居天所化故。時我，比丘！復作是念：『夫人<a class="t" id="0620a12"></a>受形必有此病，古來有是非適今也。』時，真淨<a class="t" id="0620a13"></a>王便作是念：『太子出遊所見瑞應，憂念世間<a class="t" id="0620a14"></a>必不樂家，會當出學。吾今當倍彼直衛侍護<a class="t" id="0620a15"></a>左側娛樂其志。』</p>
<p><a class="t-linehead" id="t-linehead0620a15"></a>「復經數日敕告御者：『吾欲出<a class="t" id="0620a16"></a>遊觀看，速疾嚴駕羽寶之車。』王聞此語歡喜<a class="t" id="0620a17"></a>踊躍不能自勝，告臣佐曰：『聽太子出後園遊<a class="t" id="0620a18"></a>觀，或能除去愁憂亂想。』即自嚴駕集諸大眾三<a class="t" id="0620a19"></a>十部軍，左右翼從各十五部，除前後導引。我<a class="t" id="0620a20"></a>時，比丘！至後園看見有死人，宗族五親散髮<a class="t" id="0620a21"></a>蓬頭，呼天扣地圍繞啼哭。時我，比丘！問彼<a class="t" id="0620a22"></a>御者：『斯是何人？宗族五親散髮蓬頭，呼天扣<a class="t" id="0620a23"></a>地圍繞啼哭。』御者報曰：『死人也。』問曰：『何謂<a class="t" id="0620a24"></a>為死？』御者報曰：『所謂死人，恩愛已離無復命<a class="t" id="0620a25"></a>根，妻子五親永與世別，風逝火滅水消土散<a class="t" id="0620a26"></a>各在異處，魂神遷轉形如乾木無所覺知，故<a class="t" id="0620a27"></a>曰死也。』我時，比丘！問彼御者：『吾亦當復有此<a class="t" id="0620a28"></a>死耶？』御者報曰：『尊及人天皆有此患無有免<a class="t" id="0620a29"></a>者。』時我，比丘！復作是念：『夫人處世不免此患，<a class="t" id="0620b01"></a>至後園觀竟何求乎？』即敕御者迴車歸宮，靜<a class="t" id="0620b02"></a>寂自修欲除其患。時，真淨王問彼御者曰：『太<a class="t" id="0620b03"></a>子出遊後園觀看為何？適意乎？』御者報曰：『太<a class="t" id="0620b04"></a>子出遊竟不至園，中道見死人於是便還。』時<a class="t" id="0620b05"></a>真淨王得此罔然。『吾先有教令敕語街巷，諸<a class="t" id="0620b06"></a>有不淨穢污之物，無令太子見之，若有犯者<a class="t" id="0620b07"></a>左右前後當誅七家。』即遣尋究而無有家。所以<a class="t" id="0620b08"></a>然者，以其淨居天所化故也。時我，比丘！便作<a class="t" id="0620b09"></a>是念：『咄老病死無免之者！吾今宜可善求巧<a class="t" id="0620b10"></a>便出家學道。』時我，比丘！即捨家出，求無上道成<a class="t" id="0620b11"></a>最正覺，今得為佛度脫萬民，皆由積行無戀<a class="t" id="0620b12"></a>慕心，今我出現自致正覺。」爾時世尊觀察此<a class="t" id="0620b13"></a>義尋究本末，為將來眾生示現大明，亦使正<a class="t" id="0620b14"></a>法久存於世，爾時世尊在大眾中而說此偈：<a class="t" id="0620b15"></a></p>
<blockquote class="gatha">
<p><a class="text-gatha-number" id="53"></a> <a class="vagga-gatha-number" id="1.53"></a>「老者苦痛，　　死則意去，<br>
樂家縛獄，<a class="t" id="0620b16"></a>　　貪世不斷。」<a class="t" id="0620b17"></a></p>
</blockquote>
<p><a class="t-linehead" id="t-linehead0620b17"></a>諸比丘，聞佛所說踊躍歡喜，即從坐起，禮<a class="t" id="0620b18"></a>佛而去。<a class="t" id="0620b19"></a></p>
<blockquote class="gatha">
<p><a class="text-gatha-number" id="54"></a> <a class="vagga-gatha-number" id="1.54"></a>老則形變，　　喻如故車，<br>
法能除苦，<a class="t" id="0620b20"></a>　　宜以力學。<a class="t" id="0620b21"></a></p>
</blockquote>
<p><a class="t-linehead" id="t-linehead0620b21"></a>昔佛在舍衛國祇樹給孤獨園。爾時眾多比<a class="t" id="0620b22"></a>丘白世尊曰：「如來今日年已耆老，肌膚舒緩<a class="t" id="0620b23"></a>不與常同。」佛告比丘：「如是如是，如汝所言，我<a class="t" id="0620b24"></a>年已老。設當持戒梵行比丘，以如來身安處<a class="t" id="0620b25"></a>高床周行四海，雖與恭敬以報重恩。然我本<a class="t" id="0620b26"></a>修無憍慢心自證成佛，吾不說是。老則形變<a class="t" id="0620b27"></a>喻如故車。所謂故車者。王家所造，或以金銀<a class="t" id="0620b28"></a>刻鏤作車，或水精琉璃雜廁其間，經年積歲<a class="t" id="0620b29"></a>猶有朽敗，況四大身筋纏血澆，眾事合集乃<a class="t" id="0620c01"></a>成此形？父母所造。十月懷抱推溫去濕，隨時<a class="t" id="0620c02"></a>瞻視乃名為人。唯有明智能除此苦，以法自<a class="t" id="0620c03"></a>將訓誨未悟，加以權化應適無方，宜以力<a class="t" id="0620c04"></a>學，稱佛世尊誘導之言，以無諭諂蠲除妄<a class="t" id="0620c05"></a>見，不犯身口意行，以第一義充飽一切，將育<a class="t" id="0620c06"></a>眾生，行不漏失無懼畏者，謂佛世尊如來弟<a class="t" id="0620c07"></a>子，教訓弟子以禁防非。」爾時世尊知彼內心<a class="t" id="0620c08"></a>有所趣向，尋究本末，亦與後世眾生示現大<a class="t" id="0620c09"></a>明，使正法久存於世，在大眾中便說此偈：<a class="t" id="0620c10"></a></p>
<blockquote class="gatha">
<p><a class="text-gatha-number" id="55"></a> <a class="vagga-gatha-number" id="1.55"></a>「老則形變，　　喻如故車，<br>
法能除苦，<a class="t" id="0620c11"></a>　　宜以力學。」<a class="t" id="0620c12"></a></p>
</blockquote>
<p><a class="t-linehead" id="t-linehead0620c12"></a>諸比丘聞佛所說，歡喜作禮而去。<a class="t" id="0620c13"></a></p>
<blockquote class="gatha">
<p><a class="text-gatha-number" id="56"></a> <a class="vagga-gatha-number" id="1.56"></a>咄嗟老至，　　色變作耄，<br>
少時如意，<a class="t" id="0620c14"></a>　　老見蹈藉。<a class="t" id="0620c15"></a></p>
</blockquote>
<p><a class="t-linehead" id="t-linehead0620c15"></a>昔佛在羅閱城迦蘭陀竹園所。爾時尊者阿<a class="t" id="0620c16"></a>難著衣正服，偏露右臂長跪叉手白佛言：「世<a class="t" id="0620c17"></a>尊！今觀如來形變色微，諸根舒緩形狀轉朽，<a class="t" id="0620c18"></a>眼根耳鼻舌身諸根不與常同。」佛告阿難：「如<a class="t" id="0620c19"></a>是如是，如汝所言。所謂老者，能使極妙殊特<a class="t" id="0620c20"></a>之容變為異色，諸根具滿能使缺漏，與病結<a class="t" id="0620c21"></a>伴與死並流；色力豪貴財富盈溢能使闕減，<a class="t" id="0620c22"></a>身體平正內理充滿，能使僂步憑杖而行；髮<a class="t" id="0620c23"></a>如紺青亦如蜜王猶如純黑，能使變白髮落<a class="t" id="0620c24"></a>不住；眼如牛眴白黑分明，能使目中生膚睆<a class="t" id="0620c25"></a>瞖；額如油光晃昱照曜，能使面皺狀如皮燋；<a class="t" id="0620c26"></a>齒如白珂亦如白雪新<span class="gaiji">［穀-禾＋牛］<!--gaiji,,1[穀-禾＋牛],2&#x246B2;,3--></span>牛乳，如烏賊魚<a class="t" id="0620c27"></a>絕白胞滿，上下齊平觀無厭足，能使凋落虫<a class="t" id="0620c28"></a>齲疼痛。取要言之，於揵沓和、阿須倫、迦留羅、<a class="t" id="0620c29"></a>甄陀羅、摩休勒、人及非人，能使衰耗無少壯<a class="t" id="0621a01"></a>心，痛中之苦莫甚於老。是故說曰，咄嗟老至，<a class="t" id="0621a02"></a>色變作耄，少時如意，老見蹈藉。如來世尊以<a class="t" id="0621a03"></a>三十二相而自纏絡，八十種好莊嚴其身，圓<a class="t" id="0621a04"></a>光七尺無冥不照，八種音聲遠震十方，猶為<a class="t" id="0621a05"></a>老病所見蹈藉，況處凡夫得免此乎？」以此因<a class="t" id="0621a06"></a>緣尋究本末，為後眾生示現大明，亦使正法<a class="t" id="0621a07"></a>久存於世，於大眾中故說斯偈。<a class="t" id="0621a08"></a></p>
<p><span class="t-juanname">◎出曜經卷第二</span></p>
<div class="suttainfo" id="juan3">
<p><span class="t-juanname">出曜經卷第三</span>　<a class="t" id="0621a09"></a><a class="t" id="0621a10"></a><a class="t" id="0621a11"></a><a class="t" id="0621a12"></a><a class="t" id="0621a13"></a><br>
<span class="t-byline">姚秦涼州沙門竺佛念譯</span><a class="t" id="0621a14"></a>◎無常品下<a class="t" id="0621a15"></a></p>
</div>
<blockquote class="gatha">
<p><a class="text-gatha-number" id="57"></a> <a class="vagga-gatha-number" id="1.57"></a>雖壽百歲，　　亦死過去，<br>
為老所壓，<a class="t" id="0621a16"></a>　　病條至際。<a class="t" id="0621a17"></a></p>
</blockquote>
<p><a class="t-linehead" id="t-linehead0621a17"></a>昔佛在舍衛國祇樹給孤獨園，為天人龍鬼<a class="t" id="0621a18"></a>眾生之類廣演法教。時，國王波斯匿母年過<a class="t" id="0621a19"></a>百二十，卒得重病，非醫藥所療，神祇不能救，不<a class="t" id="0621a20"></a>經日夜遂便命終。王及大臣如法葬送，油酥<a class="t" id="0621a21"></a>華香事事供養，安措神廟給人瞻守。葬送已<a class="t" id="0621a22"></a>訖，還過佛所，如故王法除去五飾前禮佛足，<a class="t" id="0621a23"></a>佛命令坐而問之曰：「王所從來，衣服塵土、形<a class="t" id="0621a24"></a>變色異，何所施設乃至於斯？」王白佛言：「國大<a class="t" id="0621a25"></a>夫人年過百二十，間得重病奄忽無常。向送靈<a class="t" id="0621a26"></a>柩殯葬始訖，今還城池過覲世尊。」佛三達智<a class="t" id="0621a27"></a>知而問曰：「云何大王！夫人生世有不死者乎？」<a class="t" id="0621a28"></a>王白佛言：「人生於世無有不死。」佛告王曰：「自<a class="t" id="0621a29"></a>古迄今，大畏有五不可得避：應老之法欲使<a class="t" id="0621b01"></a>不老者，此不可得；應病之法欲使不病，此不<a class="t" id="0621b02"></a>可得；應死之法欲使不死，此不可得；應磨滅<a class="t" id="0621b03"></a>之法欲使不磨滅，此不可得；應盡之法欲使<a class="t" id="0621b04"></a>不盡，此不可得。是謂大王！此五不可得法，不<a class="t" id="0621b05"></a>與人期，萬物無常難得久居，一日過去，人命亦<a class="t" id="0621b06"></a>然，如五江流晝夜不息，人命駛疾亦復如是。」<a class="t" id="0621b07"></a></p>
<p><a class="t-linehead" id="t-linehead0621b07"></a>爾時世尊漸與波斯匿王說微妙法，論講不<a class="t" id="0621b08"></a>退轉要，所謂論者，施論戒論生天之論，欲不<a class="t" id="0621b09"></a>淨想，漏為大患。大王當知：「生則老至，病無光<a class="t" id="0621b10"></a>澤，合會必離，是世常法，如電歷目擊石現火，<a class="t" id="0621b11"></a>人命劇是，有何可樂？衰變之法，欲使久存者，<a class="t" id="0621b12"></a>此事不然。」爾時世尊以此因緣尋究本末，為<a class="t" id="0621b13"></a>後眾生示現大明，亦使正法久存於世。爾時<a class="t" id="0621b14"></a>世尊在大眾中，與波斯匿王而說斯偈：<a class="t" id="0621b15"></a></p>
<blockquote class="gatha">
<p><a class="text-gatha-number" id="58"></a> <a class="vagga-gatha-number" id="1.58"></a>「雖壽百歲，　　亦死過去，<br>
為老所壓，<a class="t" id="0621b16"></a>　　病條至際。」<a class="t" id="0621b17"></a></p>
</blockquote>
<p><a class="t-linehead" id="t-linehead0621b17"></a>佛告大王：「世皆有是，無長存者，皆當歸死<a class="t" id="0621b18"></a>無有脫者。古者國王、諸佛真人、五通仙士，亦<a class="t" id="0621b19"></a>皆過去無能住者；空為悲戀亡者，為福不惓，<a class="t" id="0621b20"></a>福追魂靈如餉田夫。王由此緣廣設福業，<a class="t" id="0621b21"></a>福祜助人如憑強杖。」佛說此已，王及四輩<a class="t" id="0621b22"></a>諸來會者，莫不歡喜，忘憂除患<span class="gaiji">［火＊霍］<!--gaiji,,1[火＊霍],2&#x3E0C;,3--></span>然啟悟，<a class="t" id="0621b23"></a>尋從坐起遶佛三匝，作禮而去。<a class="t" id="0621b24"></a></p>
<blockquote class="gatha">
<p><a class="text-gatha-number" id="59"></a> <a class="vagga-gatha-number" id="1.59"></a>是日已過，　　命則隨減，<br>
如少水魚，<a class="t" id="0621b25"></a>　　斯有何樂？<a class="t" id="0621b26"></a></p>
</blockquote>
<p><a class="t-linehead" id="t-linehead0621b26"></a>昔佛在舍衛國祇樹給孤獨園。時，南大海卒<a class="t" id="0621b27"></a>涌大洮，越海境界有三大魚，隨上流處在<a class="t" id="0621b28"></a>淺水，自相謂言：「我等三魚處在厄地漫水未<a class="t" id="0621b29"></a>減，宜可逆上還歸大海。」有礙水舟不得越過，<a class="t" id="0621c01"></a>第一魚者盡其力勢跳舟越過，第二魚者復<a class="t" id="0621c02"></a>得憑草越度，第三魚者氣力消竭為獵者所<a class="t" id="0621c03"></a>得。時獵者便說此偈：<a class="t" id="0621c04"></a></p>
<blockquote class="gatha">
<p><a class="text-gatha-number" id="60"></a> <a class="vagga-gatha-number" id="1.60"></a>「第一慮未然，　　必當被傷害，<a class="t" id="0621c05"></a><br>
憑草計現在，　　彼命得脫死。<a class="t" id="0621c06"></a></p>
<p><a class="text-gatha-number" id="61"></a> <a class="vagga-gatha-number" id="1.61"></a>二魚俱得免，　　以濟危脆命，<a class="t" id="0621c07"></a><br>
愚守少水池，　　受困於獵者。」<a class="t" id="0621c08"></a></p>
</blockquote>
<p><a class="t-linehead" id="t-linehead0621c08"></a>爾時世尊以天眼觀清淨無瑕穢，見彼三魚<a class="t" id="0621c09"></a>逐洮波，二魚得濟、一魚受困，復見獵者而<a class="t" id="0621c10"></a>作斯頌。因此緣本尋究根原，為後眾生示<a class="t" id="0621c11"></a>現大明，亦使正法久存於世，即集大眾說斯<a class="t" id="0621c12"></a>頌曰：<a class="t" id="0621c13"></a></p>
<blockquote class="gatha">
<p><a class="text-gatha-number" id="62"></a> <a class="vagga-gatha-number" id="1.62"></a>「是日已過，　　命則隨減，<br>
如少水魚，<a class="t" id="0621c14"></a>　　斯有何樂？」<a class="t" id="0621c15"></a></p>
</blockquote>
<p><a class="t-linehead" id="t-linehead0621c15"></a>所謂是日已過者，或剎利婆羅門長者居士，<a class="t" id="0621c16"></a>若復少壯盛年老邁，俱同此日共有損減之<a class="t" id="0621c17"></a>逝，晝夜不停，命變形羸氣衰力竭，速迅於彼。<a class="t" id="0621c18"></a>如少水魚者，或為虛空飛鳥<span class="gaiji">［壽＊鳥］<!--gaiji,,1[壽＊鳥],2&#x2A1D8;,3--></span>河白鶻鸛雀<a class="t" id="0621c19"></a>青鶴水烏黑鷄，亦為世人男女獵師，羅網捕<a class="t" id="0621c20"></a>取鈎餌懸弶，處在淺水一命萬慮，受形於水<a class="t" id="0621c21"></a>喪命在水，眾苦難尋有何可樂？是故說曰，如<a class="t" id="0621c22"></a>少水魚，斯有何樂？<a class="t" id="0621c23"></a></p>
<blockquote class="gatha">
<p><a class="text-gatha-number" id="63"></a> <a class="vagga-gatha-number" id="1.63"></a>逝者不還，　　晝夜懃力，<br>
魚被熾然，<a class="t" id="0621c24"></a>　　生苦死厄。<a class="t" id="0621c25"></a></p>
</blockquote>
<p><a class="t-linehead" id="t-linehead0621c25"></a>昔佛在摩竭國界善勝道場，集諸修行之士。<a class="t" id="0621c26"></a>處高山者，或在深窟隱形不出，然彼行人隨<a class="t" id="0621c27"></a>時行道瞻相時氣，春節以至觀諸樹木悉皆<a class="t" id="0621c28"></a>蓓蕾，色如水精漸轉敷花，復見溝<span class="gaiji">澗<!--gaiji,澗,1[澗-日＋月],2&#x3D4E;,3--></span>水流澄<a class="t" id="0621c29"></a>清靜無聲響。時彼行人心則念言：「時不假<a class="t" id="0622a01"></a>借，萬物並生。」爾時行人下山詣村家家乞食，<a class="t" id="0622a02"></a>見諸男女飲食歡醼共相娛樂，行人問曰：「斯<a class="t" id="0622a03"></a>是何人？」前人對曰：「某村某家姓號如是，某家<a class="t" id="0622a04"></a>子者某父所生。」時修行人復自念曰：「今此內<a class="t" id="0622a05"></a>物悉皆孚乳。」知其萬物日滋日長，還入深<a class="t" id="0622a06"></a>山靜默自修。復至秋節，下山詣村人間乞食，<a class="t" id="0622a07"></a>見諸樹木漸皆凋落，霜雪加被葉落凝凍，復<a class="t" id="0622a08"></a>見溝<span class="gaiji">澗<!--gaiji,澗,1[澗-日＋月],2&#x3D4E;,3--></span>水竭枯涸指刺不<span class="gaiji">［而／火］<!--gaiji,,1[而／火],2&#x43A1;,3--></span>。時，修行人內自<a class="t" id="0622a09"></a>忖度：「今外萬物皆悉凋落，時不再鮮華不重<a class="t" id="0622a10"></a>茂，誠哉斯言！」復見人間村落城郭，男女大小<a class="t" id="0622a11"></a>共相携抱，散頭垂髮椎胸自摑，高聲啼哭<a class="t" id="0622a12"></a>不能自止。時修行人問彼人曰：「此是何人，哀<a class="t" id="0622a13"></a>號啼哭乃至於斯？」「某村某家，兒亡女死或父<a class="t" id="0622a14"></a>母終，是故村落號悲如是。」行人聞已而自思<a class="t" id="0622a15"></a>惟：「今此內物亦復凋落。」已知內外衰耗法至，<a class="t" id="0622a16"></a>即還深山，內自校計結跏趺坐，或坐繩床或<a class="t" id="0622a17"></a>坐樹下，專心定意不興亂想，觀內外性實皆<a class="t" id="0622a18"></a>無常，便興日轉不停住想。云何為日轉？計<a class="t" id="0622a19"></a>春至秋至歲，計歲至月，計月至半月，計半<a class="t" id="0622a20"></a>月至日數，計日數至時，計時至晝夜，計晝<a class="t" id="0622a21"></a>夜至動轉，計動轉至出入息，計出入息至盡<a class="t" id="0622a22"></a>無餘，以至於盡，方知盡空萬物無有。已知無<a class="t" id="0622a23"></a>有則知何起本、滅亦無跡。或時行人行起有<a class="t" id="0622a24"></a>蹤、滅無有跡，方自覺悟，憶如來一切無常亦<a class="t" id="0622a25"></a>無窠窟。有時行人觀察前行，積時累日乃得<a class="t" id="0622a26"></a>消滅，復憶佛語，如來亦說無常者苦也。時，修<a class="t" id="0622a27"></a>行人內自忖度：「生死如是，誰肯樂者？」心已厭<a class="t" id="0622a28"></a>患不染四流，願於泥洹速取滅度，或於中間<a class="t" id="0622a29"></a>得須陀洹、斯陀含、阿那含果、阿羅漢果。爾時<a class="t" id="0622b01"></a>世尊以天眼觀清淨無瑕穢，見彼行人處在<a class="t" id="0622b02"></a>深山，精懃學道不斷聖族，因此緣本尋究根<a class="t" id="0622b03"></a>源，為後眾生示現大明，亦使正法久存於世，<a class="t" id="0622b04"></a>即集大眾而說斯偈：<a class="t" id="0622b05"></a></p>
<blockquote class="gatha">
<p><a class="text-gatha-number" id="64"></a> <a class="vagga-gatha-number" id="1.64"></a>「逝者不還，　　盡欲懃力，<br>
魚被熾然，<a class="t" id="0622b06"></a>　　生苦死厄。」<a class="t" id="0622b07"></a></p>
<p><a class="text-gatha-number" id="65"></a> <a class="vagga-gatha-number" id="1.65"></a>人<span class="corr" title="[名&gt;命] cf.【麗】">命</span>如日夜，　　或住或周行，<a class="t" id="0622b08"></a><br>
猶如駛流河，　　往而不復反。<a class="t" id="0622b09"></a></p>
</blockquote>
<p><a class="t-linehead" id="t-linehead0622b09"></a>昔佛在舍衛國祇樹給孤獨園。諸佛世尊凡<a class="t" id="0622b10"></a>常說法，相時相宜觀察人意，或有眾生計身<a class="t" id="0622b11"></a>是常，昨五陰身今日不異，愚者意迷，謂陰不<a class="t" id="0622b12"></a>衰猶河逝駛，前非後流、後非前流，去者永逝<a class="t" id="0622b13"></a>來者不停。人亦如是，前行非後行、後行非前<a class="t" id="0622b14"></a>行，造功德人，比丘、比丘尼、優婆塞、優婆夷，觀<a class="t" id="0622b15"></a>四大身以譬流河，分別思惟至無漏境，優婆<a class="t" id="0622b16"></a>塞優婆夷得須陀洹、斯陀含、阿那含果，比丘比<a class="t" id="0622b17"></a>丘尼得阿羅漢。爾時世尊以天眼觀清淨無<a class="t" id="0622b18"></a>瑕穢，見彼四部眾分別五陰成敗所趣。爾時<a class="t" id="0622b19"></a>世尊尋究本末，為後眾生示現大明，亦使正<a class="t" id="0622b20"></a>法久存於世。爾時世尊集於大眾，而說頌曰：<a class="t" id="0622b21"></a></p>
<blockquote class="gatha">
<p><a class="text-gatha-number" id="66"></a> <a class="vagga-gatha-number" id="1.66"></a>「人<span class="corr" title="[名&gt;命] cf.【麗】">命</span>如日夜，　　或住或周行，<a class="t" id="0622b22"></a><br>
猶如駛流河，　　往而不復反。」<a class="t" id="0622b23"></a></p>
</blockquote>
<p><a class="t-linehead" id="t-linehead0622b23"></a>四部之眾聞佛所說，歡喜而去。<a class="t" id="0622b24"></a></p>
<blockquote class="gatha">
<p><a class="text-gatha-number" id="67"></a> <a class="vagga-gatha-number" id="1.67"></a>老則色衰，　　所病自壞，<br>
形敗腐朽，<a class="t" id="0622b25"></a>　　命終其然。<a class="t" id="0622b26"></a></p>
</blockquote>
<p><a class="t-linehead" id="t-linehead0622b26"></a>昔佛在毘舍離城彌猴池側普集講堂所。佛<a class="t" id="0622b27"></a>告諸比丘：「或有眾生自怙盛壯力無儔匹，或<a class="t" id="0622b28"></a>恃無病自保康寧，或恃財富生業無量，或恃<a class="t" id="0622b29"></a>豪貴宗族成就，或有老者集在眾中，為人所<a class="t" id="0622c01"></a>毀稱為棄物。」爾時世尊觀察其人心有是非，<a class="t" id="0622c02"></a>欲使眾人改往修來故說斯頌。時，毘舍離諸<a class="t" id="0622c03"></a>童子等聞此教誡，或起無常無我之想，或<a class="t" id="0622c04"></a>起不淨止觀之心，或念安般守意、頂法煖法<a class="t" id="0622c05"></a>忍法世間第一法，或得須陀洹果、斯陀含果，<a class="t" id="0622c06"></a>或有興發求無上道，或有求辟支佛、阿羅漢<a class="t" id="0622c07"></a>道。爾時世尊以此一偈，化毘舍離無數童子，<a class="t" id="0622c08"></a>以此因緣尋究本末，為後世人現其大明，亦<a class="t" id="0622c09"></a>使正法久存於世，即於大眾而說頌曰：<a class="t" id="0622c10"></a></p>
<blockquote class="gatha">
<p><a class="text-gatha-number" id="68"></a> <a class="vagga-gatha-number" id="1.68"></a>「老則色衰，　　所病自壞，<br>
形敗腐朽，<a class="t" id="0622c11"></a>　　命終其然。」<a class="t" id="0622c12"></a></p>
</blockquote>
<p><a class="t-linehead" id="t-linehead0622c12"></a>時諸童子聞佛所說，作禮而去。<a class="t" id="0622c13"></a></p>
<blockquote class="gatha">
<p><a class="text-gatha-number" id="69"></a> <a class="vagga-gatha-number" id="1.69"></a>是身不久，　　還歸於地，<br>
神識已離，<a class="t" id="0622c14"></a>　　骨幹獨存。<a class="t" id="0622c15"></a></p>
</blockquote>
<p><a class="t-linehead" id="t-linehead0622c15"></a>昔佛在毘舍離甘梨園中。爾時阿梵和利自<a class="t" id="0622c16"></a>怙色貌與世無雙，進過人貌退及天形，形範<a class="t" id="0622c17"></a>端嚴視無厭足，然家裏財富不可稱限，饒<a class="t" id="0622c18"></a>財多寶七珍備足。時，阿梵和利嚴飾羽寶之<a class="t" id="0622c19"></a>車，自嚴莊校飾沐浴澡洗香華芬薰，往至佛<a class="t" id="0622c20"></a>所，頭面禮足在一面住。是時，眾多比丘欲愛未<a class="t" id="0622c21"></a>斷在凡夫地，見阿梵和利來至佛所，皆興愛<a class="t" id="0622c22"></a>欲起不淨想，佛知其意即告之曰：「云何，比丘！<a class="t" id="0622c23"></a>阿梵和利者受四大形，臭處穢污無一可貪。<a class="t" id="0622c24"></a>比丘當知！此阿梵和利如是不久，當臥好高<a class="t" id="0622c25"></a>廣床上，衣裳芬薰價直一億，於彼床上忽然<a class="t" id="0622c26"></a>命終，舁詣塚壙取耶旬之。」時諸比丘聞之愕<a class="t" id="0622c27"></a>然。「無常迅急不避老少，此人形貌世之希有，<a class="t" id="0622c28"></a>受如是形便當棄捐在于塚間。」爾時世尊以<a class="t" id="0622c29"></a>此因緣尋究本末，為後世人示現大明，亦使<a class="t" id="0623a01"></a>正法久存於世，即於眾中而說頌曰。其中四<a class="t" id="0623a02"></a>部眾聞此教誡，或起無常無我之想，或起不<a class="t" id="0623a03"></a>淨止觀之心，或念安般守意、頂法煖法忍法<a class="t" id="0623a04"></a>世間第一法，或得須陀洹果、斯陀含果，或有<a class="t" id="0623a05"></a>興發求無上道，或有求辟支佛、阿羅漢道。爾<a class="t" id="0623a06"></a>時世尊以此一偈，化毘舍離無數童子。以此<a class="t" id="0623a07"></a>因緣而說頌曰：<a class="t" id="0623a08"></a></p>
<blockquote class="gatha">
<p><a class="text-gatha-number" id="70"></a> <a class="vagga-gatha-number" id="1.70"></a>「是身不久，　　還歸於地，<br>
神識已離，<a class="t" id="0623a09"></a>　　骨幹獨存。」<a class="t" id="0623a10"></a></p>
</blockquote>
<p><a class="t-linehead" id="t-linehead0623a10"></a>時諸大眾聞佛所說，歡喜而去。<a class="t" id="0623a11"></a></p>
<blockquote class="gatha">
<p><a class="text-gatha-number" id="71"></a> <a class="vagga-gatha-number" id="1.71"></a>是身何用？　　恒漏臭處，<br>
為病所困，<a class="t" id="0623a12"></a>　　有老死患。<a class="t" id="0623a13"></a></p>
</blockquote>
<p><a class="t-linehead" id="t-linehead0623a13"></a>昔佛在迦惟羅國尼拘類園中。彼國人民，恒<a class="t" id="0623a14"></a>自恃怙豪族富貴軀力強壯，所行自由誇<a class="t" id="0623a15"></a>無儔匹。彼有一人，族姓最強，身生瘡痍膿<a class="t" id="0623a16"></a>血流溢，晝夜不息臭穢不淨，見皆掩鼻，疼痛<a class="t" id="0623a17"></a>苦惱，眾人見者無不厭患。佛知其心而告之<a class="t" id="0623a18"></a>曰：「夫人受身四大一類，六門流溢與彼不異，<a class="t" id="0623a19"></a>一切人身患苦之室，安止苦惱憂畏萬端。」時<a class="t" id="0623a20"></a>諸釋種聞佛教戒，或起無常無我之想，或<a class="t" id="0623a21"></a>起不淨止觀之心，或念安般守意、頂法煖法<a class="t" id="0623a22"></a>忍法世間第一法，或得須陀洹果、斯陀含果，<a class="t" id="0623a23"></a>或有興發求無上道，或求辟支佛道、阿羅漢<a class="t" id="0623a24"></a>道。爾時世尊以此一偈，化彼釋種。<a class="t" id="0623a25"></a></p>
<p><a class="t-linehead" id="t-linehead0623a25"></a>昔佛在舍衛國祇樹給孤獨園。有一長者請<a class="t" id="0623a26"></a>佛及比丘僧。時比丘僧往彼家，如來不往遣<a class="t" id="0623a27"></a>信迎食。所以如來遣信迎食，有二因緣。云何<a class="t" id="0623a28"></a>為二？一者欲與諸天說法，二者瞻視病人。是<a class="t" id="0623a29"></a>時，世尊遍觀比丘皆悉受請，即取鑰母開一<a class="t" id="0623b01"></a>房門，見一比丘抱患頓篤，臥大小便不能轉<a class="t" id="0623b02"></a>側。爾時世尊知而問曰：「汝有何患，臥著床褥<a class="t" id="0623b03"></a>大小便利，不能轉側？」時彼比丘受性質直內<a class="t" id="0623b04"></a>無姦宄，報世尊曰：「受性闇鈍恒懷懈慢，初不<a class="t" id="0623b05"></a>勸佐瞻視餘人，是故今日無看我者，今實孤<a class="t" id="0623b06"></a>窮所怙無處。」爾時世尊躬抱出在門外，除去<a class="t" id="0623b07"></a>不淨湔浣坐具，復取淨水用洗其身，便與著<a class="t" id="0623b08"></a>衣敷新坐具還臥房中，如來躬自舒手為枕，<a class="t" id="0623b09"></a>告比丘曰：「汝不加懃求增上法，未獲者獲、未<a class="t" id="0623b10"></a>得者得，未受果證令受果證，設不用意受此<a class="t" id="0623b11"></a>法者，便當更受劇是苦惱。」爾時世尊漸與說<a class="t" id="0623b12"></a>極妙法，無數方便勸使勇猛思惟道德，即從<a class="t" id="0623b13"></a>座起還閉房門，詣普會講堂，勅語侍者：「汝今<a class="t" id="0623b14"></a>速集舍衛城中諸現在比丘即詣普會講堂。」<a class="t" id="0623b15"></a>比丘已集，世尊告曰：「汝等比丘！無父無母無<a class="t" id="0623b16"></a>弟無兄，亦無姊妹，亦復無有宗族五親，不相<a class="t" id="0623b17"></a>瞻視各相捐棄，此非其宜，便為外道異學梵<a class="t" id="0623b18"></a>志所見嗤笑：『瞿曇沙門乃無毫釐慈心，視人<a class="t" id="0623b19"></a>形命如視瓦石，死者孤窮無瞻養者。』我法齊<a class="t" id="0623b20"></a>整上下和順，汝設爾者便屈於彼。自今已始，<a class="t" id="0623b21"></a>弟子侍師事如父母至死不捨，師看弟子視<a class="t" id="0623b22"></a>如己息，隨時將息至死不捨，師徒相慈恩流<a class="t" id="0623b23"></a>永劫，所有什物平等分布，設無什物當詣廣<a class="t" id="0623b24"></a>施之家勸令修福。若少知識當詣賈家分衛<a class="t" id="0623b25"></a>乞食，好者給病、惡者自食。其瞻病者則瞻我<a class="t" id="0623b26"></a>身，所獲功德亦無差降。」</p>
<p><a class="t-linehead" id="t-linehead0623b26"></a>時病比丘，世尊去不<a class="t" id="0623b27"></a>久便自思惟：「受此四大眾苦湊集，是身何用？<a class="t" id="0623b28"></a>漏諸不淨，為病所困不脫老死？宜可自謹承<a class="t" id="0623b29"></a>修佛語。」即捨形壽入無餘泥洹境而般泥洹。<a class="t" id="0623c01"></a>爾時眾多比丘持鑰母開門，見彼比丘已捨<a class="t" id="0623c02"></a>形壽，即白世尊：「抱患比丘今已命終，不審魂<a class="t" id="0623c03"></a>神為生何處？在何道種？」佛告比丘：「彼病比丘<a class="t" id="0623c04"></a>素積善行，吾與說法意尋開悟，後便意猛向<a class="t" id="0623c05"></a>法次法分別深法。此族姓子已取泥洹，汝等<a class="t" id="0623c06"></a>宜可供養舍利。」爾時世尊觀察此義已，欲使<a class="t" id="0623c07"></a>正法久存於世，為將來眾生示現大明，於大<a class="t" id="0623c08"></a>眾中而說頌曰：<a class="t" id="0623c09"></a></p>
<blockquote class="gatha">
<p><a class="text-gatha-number" id="72"></a> <a class="vagga-gatha-number" id="1.72"></a>「是身何用？　　恒漏臭處，<br>
為病所困，<a class="t" id="0623c10"></a>　　有老死患。」<a class="t" id="0623c11"></a></p>
</blockquote>
<p><a class="t-linehead" id="t-linehead0623c11"></a>眾生聞法，歡喜奉行。<a class="t" id="0623c12"></a></p>
<blockquote class="gatha">
<p><a class="text-gatha-number" id="73"></a> <a class="vagga-gatha-number" id="1.73"></a>是身漏臭處，　　眾疾集普會，<a class="t" id="0623c13"></a><br>
無患第一滅，　　安隱永休息。<a class="t" id="0623c14"></a></p>
</blockquote>
<p><a class="t-linehead" id="t-linehead0623c14"></a>是身漏臭處者，眾患穢污人所惡見，瘡痍<a class="t" id="0623c15"></a>苦漏諸不淨眾刺之首，無常變易法應磨滅，<a class="t" id="0623c16"></a>苦中之苦莫甚於陰，當求巧便離四大身，善<a class="t" id="0623c17"></a>謀權慧求於出要，一切眾惱永息無餘，故曰<a class="t" id="0623c18"></a>盡也。已盡虛者空寂，亦無生滅著斷之二。無<a class="t" id="0623c19"></a>患第一滅者，安隱無憂喜想，安隱永休息，第<a class="t" id="0623c20"></a>一滅盡無餘泥洹。時諸會者聞說此義，歡<a class="t" id="0623c21"></a>喜而受，作禮而去。<a class="t" id="0623c22"></a></p>
<blockquote class="gatha">
<p><a class="text-gatha-number" id="74"></a> <a class="vagga-gatha-number" id="1.74"></a>暑當止此，　　寒雪止此，<br>
愚多豫慮，<a class="t" id="0623c23"></a>　　莫知來變。<a class="t" id="0623c24"></a></p>
</blockquote>
<p><a class="t-linehead" id="t-linehead0623c24"></a>昔有長者造立屋舍，春秋冬夏各立堂室，任<a class="t" id="0623c25"></a>情自用不奉禁戒，歲三月六初不防制，財富<a class="t" id="0623c26"></a>無數慳貪不施，亦不給與沙門婆羅門；亦不<a class="t" id="0623c27"></a>信有今世後世，放逸自恣慳貪難化，不識道<a class="t" id="0623c28"></a>德不計無常，更作好室前庌後堂，清涼之臺<a class="t" id="0623c29"></a>冬溫之室，東西起舍數十餘間，刀風解形<a class="t" id="0624a01"></a>忽然無常。佛以天眼清淨無瑕穢，見此長者<a class="t" id="0624a02"></a>卒便命終，存在之日無有慈恩加被眾生，但<a class="t" id="0624a03"></a>有勞役於餘人民，意所規郭竟不充願。爾時<a class="t" id="0624a04"></a>世尊在諸大眾中，欲現其義宣暢本原，亦<a class="t" id="0624a05"></a>使將來眾生善解無疑，復現過去諸佛世尊<a class="t" id="0624a06"></a>神口印封之所封印，亦使正法久存於世，尋<a class="t" id="0624a07"></a>集大眾而說頌曰：<a class="t" id="0624a08"></a></p>
<blockquote class="gatha">
<p><a class="text-gatha-number" id="75"></a> <a class="vagga-gatha-number" id="1.75"></a>「暑當止此，　　寒雪止此，<br>
愚多豫慮，<a class="t" id="0624a09"></a>　　莫知來變。」<a class="t" id="0624a10"></a></p>
</blockquote>
<p><a class="t-linehead" id="t-linehead0624a10"></a>時諸會者聞佛所說，歡喜奉行。<a class="t" id="0624a11"></a></p>
<blockquote class="gatha">
<p><a class="text-gatha-number" id="76"></a> <a class="vagga-gatha-number" id="1.76"></a>生子歡豫，　　愛染不離，<br>
醉遇暴河，<a class="t" id="0624a12"></a>　　溺沒形命。<a class="t" id="0624a13"></a></p>
</blockquote>
<p><a class="t-linehead" id="t-linehead0624a13"></a>昔有居士，財富無數，家裏庫藏七寶充滿，金<a class="t" id="0624a14"></a>銀珍寶、車<span class="gaiji">璩<!--gaiji,璩,1[（王＊巨）／木],2&#x249B2;,3--></span>馬瑙、真珠虎珀七珍具足，奴僮<a class="t" id="0624a15"></a>僕從、象馬車乘、穀儲倉庫一以無乏，唯闕無<a class="t" id="0624a16"></a>息以繫後嗣。彼以子故求禱諸神，或跽<a class="t" id="0624a17"></a>舍神城神階陌諸神，或<span class="corr" title="[跽&gt;跪] cf.【麗】">跪</span>諸神先祖父母、山<a class="t" id="0624a18"></a>神樹神天地神，下至墓堆穢惡之神，盡向跪<a class="t" id="0624a19"></a>拜，<span class="corr" title="[意&gt;竟] cf.【麗】">竟</span>不充願亦不生子，晝夜愁憂漸以生疾。<a class="t" id="0624a20"></a>「今我家裏財寶無數，難得之寶盡在我家，又<a class="t" id="0624a21"></a>復無息承繼我後，若我命終，所有財貨盡沒<a class="t" id="0624a22"></a>入官，念此傷惋知復如何？」斯人有幸疾漸瘳<a class="t" id="0624a23"></a>降，未經旬月便生一息，端正無雙世之希有，<a class="t" id="0624a24"></a>面如桃華眾相具足。父母見已，歡喜踊躍不<a class="t" id="0624a25"></a>能自勝，復請比居諸村落人，飲食歡宴作倡<a class="t" id="0624a26"></a>伎樂終日自娛，或躭醉睡眠無所覺知。時有<a class="t" id="0624a27"></a>大水暴涱駛流，盡漂沒死無存活者。爾時<a class="t" id="0624a28"></a>世尊以天眼觀清淨無瑕穢，見此長者成敗<a class="t" id="0624a29"></a>所趣，因此緣本尋究根原，欲使後世眾生<a class="t" id="0624b01"></a>善解無疑，復現過去諸佛世尊神口印封之<a class="t" id="0624b02"></a>所封印，亦使正法久存於世，尋集大眾而說<a class="t" id="0624b03"></a>頌曰：<a class="t" id="0624b04"></a></p>
<blockquote class="gatha">
<p><a class="text-gatha-number" id="77"></a> <a class="vagga-gatha-number" id="1.77"></a>「生子歡豫，　　愛染不離，<br>
醉遇暴河，<a class="t" id="0624b05"></a>　　溺沒形命。」<a class="t" id="0624b06"></a></p>
</blockquote>
<p><a class="t-linehead" id="t-linehead0624b06"></a>爾時諸比丘，聞佛所說，歡喜奉行。<a class="t" id="0624b07"></a></p>
<blockquote class="gatha">
<p><a class="text-gatha-number" id="78"></a> <a class="vagga-gatha-number" id="1.78"></a>有子有財，　　愚惟汲汲，<br>
命非我有，<a class="t" id="0624b08"></a>　　何有子財？</p>
<p><a class="text-gatha-number" id="79"></a> <a class="vagga-gatha-number" id="1.79"></a>愚蒙愚極，　　自謂我智，<a class="t" id="0624b09"></a><br>
愚而稱智，　　是謂極愚。<a class="t" id="0624b10"></a></p>
</blockquote>
<p><a class="t-linehead" id="t-linehead0624b10"></a>昔佛在毘舍離獼猴池側高講堂上。爾時眾<a class="t" id="0624b11"></a>多童子等，善知射術筈筈相拄，於射術上彼<a class="t" id="0624b12"></a>最為第一，自恃高族與世無雙。「處閻浮利內<a class="t" id="0624b13"></a>無及我等，正使有憂慮者，子今與世無雙，豈<a class="t" id="0624b14"></a>有姦賊侵欺我等？」兒復自惟：「吾父有伎必<a class="t" id="0624b15"></a>勝眾人。」各相憑俟竟不自濟，無常對至迸在<a class="t" id="0624b16"></a>異處。是故頌曰：<a class="t" id="0624b17"></a></p>
<blockquote class="gatha">
<p><a class="text-gatha-number" id="80"></a> <a class="vagga-gatha-number" id="1.80"></a>「在眾疾姓流，　　目視兄弟親，<a class="t" id="0624b18"></a><br>
為死使所追，　　被害無有退。<a class="t" id="0624b19"></a></p>
<p><a class="text-gatha-number" id="81"></a> <a class="vagga-gatha-number" id="1.81"></a>死使有數種，　　親族所在救，<a class="t" id="0624b20"></a><br>
積財無有數，　　為賊所嬈觸。<a class="t" id="0624b21"></a></p>
<p><a class="text-gatha-number" id="82"></a> <a class="vagga-gatha-number" id="1.82"></a>火熾以水滅，　　以蓋除彼明，<a class="t" id="0624b22"></a><br>
恚以毒藥去，　　呪術除非邪。<a class="t" id="0624b23"></a></p>
<p><a class="text-gatha-number" id="83"></a> <a class="vagga-gatha-number" id="1.83"></a>暴象以鉤牽，　　牧牛以杖將，<a class="t" id="0624b24"></a><br>
此眾皆有樂，　　無常難可保。<a class="t" id="0624b25"></a></p>
<p><a class="text-gatha-number" id="84"></a> <a class="vagga-gatha-number" id="1.84"></a>「無常力勢，　　不可恃怙，<br>
知死命終，<a class="t" id="0624b26"></a>　　然不久住。</p>
<p><a class="text-gatha-number" id="85"></a> <a class="vagga-gatha-number" id="1.85"></a>一切皆盡，　　無覺知者，<a class="t" id="0624b27"></a><br>
為世所毀，　　流轉諸趣。」<a class="t" id="0624b28"></a></p>
</blockquote>
<p><a class="t-linehead" id="t-linehead0624b28"></a>時諸迦惟羅越國釋種聞佛所說，知已射術<a class="t" id="0624b29"></a>無有罣礙，與流離王共鬪以箭相射，或殘眉<a class="t" id="0624c01"></a>毛或殘鬚鬢，無所傷損。流離王尋欲退還，<a class="t" id="0624c02"></a>諸臣前諫：「諸釋種等，奉修戒律皆成道果，雖<a class="t" id="0624c03"></a>有射術無所損害。」時流離王漸皆前進，諸釋<a class="t" id="0624c04"></a>退還固守城門，遣使白佛：「今日窮急，為流離<a class="t" id="0624c05"></a>王所攻。」世尊告曰：「若開門者有所傷損，不開<a class="t" id="0624c06"></a>門者無所傷損。」時彼信使還至釋所，而語釋<a class="t" id="0624c07"></a>言：「如來有教，若開門者為王所害，不開門者<a class="t" id="0624c08"></a>不為王所害。」諸釋聞語已，重關閉固瞻守門<a class="t" id="0624c09"></a>戶。時流離王屯守城門，語釋種曰：「速開城門，<a class="t" id="0624c10"></a>兩家共和無所傷損。」其中釋種宿緣牽者皆<a class="t" id="0624c11"></a>稱開門，無宿緣者承如來教不肯開門。舍馬<a class="t" id="0624c12"></a>釋種先在城外與流離王戰，殺七萬眾生，拔<a class="t" id="0624c13"></a>象牙傷殺無數眾生。舍馬釋種語流離曰：「室<a class="t" id="0624c14"></a>婢生子要莫退還，須我入城更備戰具。」是時，<a class="t" id="0624c15"></a>城中諸釋，聞舍馬釋傷害人民不可稱計，即<a class="t" id="0624c16"></a>遣喚舍馬釋呵止責數：「非釋自稱釋，污染我<a class="t" id="0624c17"></a>釋種，汝今已毀名，速出國去，不須住此城，速<a class="t" id="0624c18"></a>去不須住。」<a class="t" id="0624c19"></a></p>
<p><a class="t-linehead" id="t-linehead0624c19"></a>時舍馬釋即出城去。時流離王復開門，宿緣<a class="t" id="0624c20"></a>釋種語諸釋言：「但速開門，此婢生子何所堪<a class="t" id="0624c21"></a>辦？」無緣釋種等語諸釋言：「如來有教，若開門<a class="t" id="0624c22"></a>者有所殺，不開門者無所殺。」時流離王復逼<a class="t" id="0624c23"></a>城門。時摩訶男釋語流離王曰：「聽我一願，若<a class="t" id="0624c24"></a>見許者便當自陳。」王報釋言：「恣汝所說，吾不<a class="t" id="0624c25"></a>相違。」<a class="t" id="0624c26"></a></p>
<p><a class="t-linehead" id="t-linehead0624c26"></a>時摩訶男釋前白王言：「聽我入水經時，令諸<a class="t" id="0624c27"></a>釋種各得免脫。」時摩訶男釋即入水，以髮繫<a class="t" id="0624c28"></a>樹根沒死水底，時諸釋皆得逃走。時流離王<a class="t" id="0624c29"></a>遣人入水看，舅男釋入水何乃稽遲？尋入水<a class="t" id="0625a01"></a>云：「摩訶男釋已死於水。」時流離王取七萬釋<a class="t" id="0625a02"></a>種成須陀洹果者，生埋在地暴象踐殺，宿緣<a class="t" id="0625a03"></a>對至無所恃怙。爾時世尊語毘舍離諸童子<a class="t" id="0625a04"></a>等：「空可為地，地可為空，宿對因緣，不可逃避。」<a class="t" id="0625a05"></a>以此因緣尋究本末，為後世眾生現示大明，<a class="t" id="0625a06"></a>亦使正法久存於世，在大眾中而說頌曰：<a class="t" id="0625a07"></a></p>
<blockquote class="gatha">
<p><a class="text-gatha-number" id="86"></a> <a class="vagga-gatha-number" id="1.86"></a>「非有子恃，　　亦非父兄，<br>
為死所迫，<a class="t" id="0625a08"></a>　　無親可怙。」<a class="t" id="0625a09"></a></p>
</blockquote>
<p><a class="t-linehead" id="t-linehead0625a09"></a>時諸四輩之眾，聞佛所說，歡喜而去。<a class="t" id="0625a10"></a></p>
<blockquote class="gatha">
<p><a class="text-gatha-number" id="87"></a> <a class="vagga-gatha-number" id="1.87"></a>為是當行是，　　行是事成是，<a class="t" id="0625a11"></a><br>
眾人自勞役，　　不覺老死至。<a class="t" id="0625a12"></a></p>
<p><a class="text-gatha-number" id="88"></a> <a class="vagga-gatha-number" id="1.88"></a>飢餓乏漿水，　　如窮鹿奔馳，<a class="t" id="0625a13"></a><br>
為獵者所射，　　不念斷欲愛。<a class="t" id="0625a14"></a></p>
<p><a class="text-gatha-number" id="89"></a> <a class="vagga-gatha-number" id="1.89"></a>如是求方便，　　分別此形體，<a class="t" id="0625a15"></a><br>
老死忽然至，　　不至究竟界。<a class="t" id="0625a16"></a></p>
</blockquote>
<p><a class="t-linehead" id="t-linehead0625a16"></a>眾多眾生志行不同所作各異，所修善本亦<a class="t" id="0625a17"></a>不足言，意着外役不念內法，不念死命意恒<a class="t" id="0625a18"></a>計常。昔罽賓國兄弟二人，一人出家得阿羅<a class="t" id="0625a19"></a>漢道，一人在家修治居業。爾時兄數至弟家<a class="t" id="0625a20"></a>教誨弟言：「布施持戒修諸善本，生有名譽死<a class="t" id="0625a21"></a>墮善處。」弟報兄曰：「捨家作道，不慮官私、不<a class="t" id="0625a22"></a>念父兄妻子，亦復不念居業財寶。若被毀辱<a class="t" id="0625a23"></a>不懷憂慼，若遇歡樂不孚用喜。」數數諫誨<a class="t" id="0625a24"></a>不從兄教。弟後遇患忽便無常，生受牛形，為<a class="t" id="0625a25"></a>人所驅馱鹽入城。時兄羅漢從城中出，即向<a class="t" id="0625a26"></a>彼牛而說偈曰：<a class="t" id="0625a27"></a></p>
<blockquote class="gatha">
<p><a class="text-gatha-number" id="90"></a> <a class="vagga-gatha-number" id="1.90"></a>「脊負為重擔，　　涉道無懈息，<a class="t" id="0625a28"></a><br>
為人所驅使，　　今日為閑劇。<a class="t" id="0625a29"></a></p>
<p><a class="text-gatha-number" id="91"></a> <a class="vagga-gatha-number" id="1.91"></a>穿鼻為靷繫，　　破脊癰疽瘡，<a class="t" id="0625b01"></a><br>
為蠅所噆<span class="gaiji">［口＊束］<!--gaiji,,1[口＊束],2&#x20CBF;,3--></span>，　　今日為閑劇。<a class="t" id="0625b02"></a></p>
<p><a class="text-gatha-number" id="92"></a> <a class="vagga-gatha-number" id="1.92"></a>食以芻惡草，　　飲以雨潦汁，<a class="t" id="0625b03"></a><br>
杖捶不離身，　　今日為閑劇。<a class="t" id="0625b04"></a></p>
<p><a class="text-gatha-number" id="93"></a> <a class="vagga-gatha-number" id="1.93"></a>以受畜生形，　　為行何權計？<a class="t" id="0625b05"></a><br>
為可專意念，　　三耶三佛德。」<a class="t" id="0625b06"></a></p>
</blockquote>
<p><a class="t-linehead" id="t-linehead0625b06"></a>時牛聞已悲哽不樂。牛主語道人曰：「汝何道<a class="t" id="0625b07"></a>說，使我牛不樂？」道人報曰：「此牛本是我弟。」牛<a class="t" id="0625b08"></a>主聞已語道人曰：「君弟昔日與我親親。」羅漢<a class="t" id="0625b09"></a>說曰：「我弟昔日負君一錢鹽價。」是時，牛主即<a class="t" id="0625b10"></a>語牛曰：「吾今放汝，不復役使。」時牛自投深磵，<a class="t" id="0625b11"></a>至心念佛，即便命終得生天上。或有眾生深<a class="t" id="0625b12"></a>慕世累戀著財貨，不修善行，身壞命終生餓<a class="t" id="0625b13"></a>鬼中；或復有人出家學道，捐棄恩愛捨世八<a class="t" id="0625b14"></a>法修清淨志。猶王太子栴陀羅女，身珮香<a class="t" id="0625b15"></a>瓔顏貌端正，像如天女意欲納娶，其王報曰：<a class="t" id="0625b16"></a>「夫王者法不娶外類，不與細民為婚，常與長<a class="t" id="0625b17"></a>者居士共婚。」太子白王：「設不與婚此女者，<a class="t" id="0625b18"></a>今當自殺，不堪生世。」王聞此語如食遇噎，既<a class="t" id="0625b19"></a>不入腹又不得吐。王遣出適到旃陀羅家，語<a class="t" id="0625b20"></a>女父母曰：「汝當嫁女與我太子。」女母報曰：<a class="t" id="0625b21"></a>「隨我種類習殺法者，當嫁女與王太子。」王還<a class="t" id="0625b22"></a>語太子曰：「汝今要習殺生法，捨王種類習凡<a class="t" id="0625b23"></a>細事，何為要殺女為婚？」太子白王：「意所貪<a class="t" id="0625b24"></a>樂，要習殺法不以為難。」即捨王宮出詣殺家<a class="t" id="0625b25"></a>計婚姻。如是積久，擔負薪草持筐掃，第一大<a class="t" id="0625b26"></a>臣出行見之，問王子曰：「竟得女不？」王子報<a class="t" id="0625b27"></a>曰：「吾役使煩多，早忘失女不復憶之。」臣復<a class="t" id="0625b28"></a>問曰：「香瓔貫珠今為所在？」太子報曰：「吾亦忘<a class="t" id="0625b29"></a>不復憶也。」臣語王子：「既不得女，亦不得珠，復<a class="t" id="0625c01"></a>失王位，無所果獲欲何方宜？」王子墮淚悲感<a class="t" id="0625c02"></a>不樂。此譬在眾有所長益。或有王子長者<a class="t" id="0625c03"></a>居士出家學道，建功立德求為阿羅漢，離世<a class="t" id="0625c04"></a>縛著於欲離欲，彼此解脫分別無明，智慧解<a class="t" id="0625c05"></a>脫無疑解脫成珍寶義。父母兄弟呵制，語出<a class="t" id="0625c06"></a>家者言：「人中薄賤莫過於道，家家乞求以此<a class="t" id="0625c07"></a>為常，為人嗤笑何可堪樂？人相呪詛使汝作<a class="t" id="0625c08"></a>乞兒，不如在家五欲自娛。分檀布施作福不<a class="t" id="0625c09"></a>惓，供給當來過去現在，給施孤窮裸賤之人<a class="t" id="0625c10"></a>沙門婆羅門僑客遠行，四事供養衣被飲食<a class="t" id="0625c11"></a>床臥醫藥，須衣與衣須食與食，香熏華鬘手<a class="t" id="0625c12"></a>巾六器在家可辦此物，出家極辛苦。」時諸學<a class="t" id="0625c13"></a>人語五親曰：「我等志趣必欲學道，不樂在家<a class="t" id="0625c14"></a>理俗因緣。」五親報曰：「不樂俗者隨意出家。」<a class="t" id="0625c15"></a>即捨家為道，所習非要，不修正業經歷數時，<a class="t" id="0625c16"></a>五親往見語諸道士：「汝等得羅漢道耶？」道人<a class="t" id="0625c17"></a>報曰：「自學道以來，今乃聞阿羅漢名。」五親<a class="t" id="0625c18"></a>復問：「於欲無欲，彼此解脫，除去無明，智慧解<a class="t" id="0625c19"></a>脫無疑成就珍寶，具足如此眾法為得不乎？」<a class="t" id="0625c20"></a>道人報曰：「如此眾法我等悉失，不識其名況<a class="t" id="0625c21"></a>理行耶？」五親問道人：「汝等何為捨家財業捐<a class="t" id="0625c22"></a>棄五親與恩愛別？所習非法，與世人不異。」爾<a class="t" id="0625c23"></a>時世尊以天眼觀清淨無瑕穢，見彼五親與<a class="t" id="0625c24"></a>道人論，知習非法不順正要，佛欲往化因現<a class="t" id="0625c25"></a>道力。因此因緣尋究本末，為後世眾生示現<a class="t" id="0625c26"></a>大明，亦使正法久在於世，在大眾中而說頌<a class="t" id="0625c27"></a>曰：<a class="t" id="0625c28"></a></p>
<blockquote class="gatha">
<p><a class="text-gatha-number" id="94"></a> <a class="vagga-gatha-number" id="1.94"></a>「為是當行是，　　行是事成是，<a class="t" id="0625c29"></a><br>
眾人自勞役，　　不覺老死至。」<a class="t" id="0626a01"></a></p>
</blockquote>
<p><a class="t-linehead" id="t-linehead0626a01"></a>爾時尊者馬聲，復說頌曰：<a class="t" id="0626a02"></a></p>
<blockquote class="gatha">
<p><a class="text-gatha-number" id="95"></a> <a class="vagga-gatha-number" id="1.95"></a>「沐浴莊嚴身，　　愚弊不習善，<a class="t" id="0626a03"></a><br>
無常忽然至，　　如母抱死女。」<a class="t" id="0626a04"></a></p>
</blockquote>
<p><a class="t-linehead" id="t-linehead0626a04"></a>眾生相剋互相是非，所習非要不順正法，猶<a class="t" id="0626a05"></a>昔夫婦二人，姿貌端正威顏具足，眾相備悉<a class="t" id="0626a06"></a>諸根寂靜，共相待敬終日無厭。如是經<span class="corr" title="[曰&gt;日]">日</span>，夫<a class="t" id="0626a07"></a>婦二人忽然失明目無所覩，夫婦相戀恐為<a class="t" id="0626a08"></a>人所欺，夫恐失婦、婦恐失夫，坐共相守不遠<a class="t" id="0626a09"></a>斯須。時諸五親遠方求醫，將至失明夫婦所，<a class="t" id="0626a10"></a>拊藥治目尋得開明。夫見婦顏變易非故，舉<a class="t" id="0626a11"></a>聲而言：「誰易我婦去？」婦見夫顏狀變易非故，<a class="t" id="0626a12"></a>舉聲而言：「誰易我夫？」五親曉曰：「少壯之容隨<a class="t" id="0626a13"></a>日遷轉，氣羸力竭皮緩面皺日異日變，以老<a class="t" id="0626a14"></a>朽顏望比少壯，鑽氷求火不亦謬乎？何為啼<a class="t" id="0626a15"></a>哭自不相識？」以鏡自照容顏變易，咄嗟老至<a class="t" id="0626a16"></a>色不久停，威容挺特一朝色異，愁思憂慮遂<a class="t" id="0626a17"></a>增苦惱。尊者曇摩也世利，因此而說頌曰：<a class="t" id="0626a18"></a></p>
<blockquote class="gatha">
<p><a class="text-gatha-number" id="96"></a> <a class="vagga-gatha-number" id="1.96"></a>「如人眠寐睡，　　賊竊開牆盜，<a class="t" id="0626a19"></a><br>
失財不覺知，　　覺乃周旋覓。<a class="t" id="0626a20"></a></p>
<p><a class="text-gatha-number" id="97"></a> <a class="vagga-gatha-number" id="1.97"></a>愚少習放恣，　　自陷沒冥池，<a class="t" id="0626a21"></a><br>
不見賊失財，　　為老賊無勢。」<a class="t" id="0626a22"></a></p>
</blockquote>
<p><a class="t-linehead" id="t-linehead0626a22"></a>是故說曰：「習不真要違道失法，不覺老死<a class="t" id="0626a23"></a>至。」時諸人民聞說斯語，歡喜而去。<a class="t" id="0626a24"></a></p>
<blockquote class="gatha">
<p><a class="text-gatha-number" id="98"></a> <a class="vagga-gatha-number" id="1.98"></a>是故習禪定，　　生盡無熱惱，<a class="t" id="0626a25"></a><br>
比丘厭魔兵，　　從生死得度。<a class="t" id="0626a26"></a></p>
</blockquote>
<p><a class="t-linehead" id="t-linehead0626a26"></a>如來宣昔無常遷轉，諸比丘聞皆興患厭，去<a class="t" id="0626a27"></a>離陰持諸入之本，世尊教誡指授正業教習<a class="t" id="0626a28"></a>正法，或在塚間樹下，或露處經行坐禪念定，<a class="t" id="0626a29"></a>勿懷懈慢，今不精懃後悔無益，是謂比丘<a class="t" id="0626b01"></a>我之禁戒。是故說曰，是故習禪定，生盡無熱<a class="t" id="0626b02"></a>惱。清旦日中向暮、初夜中夜後夜，佛告比丘：<a class="t" id="0626b03"></a>「若行若坐若來若去若睡若覺，當念行此三<a class="t" id="0626b04"></a>昧使無漏失，生盡無熱惱者，身口意不惱，不<a class="t" id="0626b05"></a>為結火所惱，勇猛精懃。」佛告比丘：「然頭然衣<a class="t" id="0626b06"></a>以何防之？」比丘白佛：「救頭護衣乃可防之。」佛<a class="t" id="0626b07"></a>告比丘：「不如來言觀頭觀衣，更求方便以善<a class="t" id="0626b08"></a>法消滅惡法，用意堅固，於諸善法永不越<a class="t" id="0626b09"></a>緒，生盡無熱惱，生者猶生有，老病死猶生有，<a class="t" id="0626b10"></a>憂惱苦患周旋往來皆由有生。」當說無常品<a class="t" id="0626b11"></a>時，時阿難便說頌曰：<a class="t" id="0626b12"></a></p>
<blockquote class="gatha">
<p><a class="text-gatha-number" id="99"></a> <a class="vagga-gatha-number" id="1.99"></a>「吾聞一時事，　　如來說出曜，<a class="t" id="0626b13"></a><br>
眾生懷愚闇，　　以慈往拔濟。」<a class="t" id="0626b14"></a></p>
</blockquote>
<p><a class="t-linehead" id="t-linehead0626b14"></a>說無常者，名身味身句身義身充足，口說無<a class="t" id="0626b15"></a>瑕。<a class="t" id="0626b16"></a></p>
<p><a class="t-linehead" id="t-linehead0626b16"></a>聞是一時，吾者陰持入相盡能分別人士，夫<a class="t" id="0626b17"></a>眾生壽命生形禍身。吾從佛聞一時，事如是，<a class="t" id="0626b18"></a>專意不亂亦不他念，求諸善本，為愚闇眾生<a class="t" id="0626b19"></a>開示徑路，眾生處世生盲無目，便與開目使<a class="t" id="0626b20"></a>得視瞻，以大慈哀拔濟其苦，視彼眾生如父<a class="t" id="0626b21"></a>如母，敷演其義。<a class="t" id="0626b22"></a></p>
<blockquote class="gatha">
<p><a class="text-gatha-number" id="100"></a> <a class="vagga-gatha-number" id="1.100"></a>以解深句義，　　善修其道德，<a class="t" id="0626b23"></a><br>
便得盡諸苦，　　得逮無餘處。<a class="t" id="0626b24"></a></p>
</blockquote>
<p><a class="t-linehead" id="t-linehead0626b24"></a>或以義除結，不以味身句身，佛經亦說不施<a class="t" id="0626b25"></a>無漏等見順正，無結去漏勿生便說生，非餘<a class="t" id="0626b26"></a>是佛經，或誦佛經不盡結使，是故世尊說當<a class="t" id="0626b27"></a>深解句義。時，尊者羅云往至佛所，頭面禮足<a class="t" id="0626b28"></a>在一面坐，時尊者羅云白世尊曰：「唯願如<a class="t" id="0626b29"></a>來！與我說法，使有漏心疾得解脫。」爾時世尊<a class="t" id="0626c01"></a>告羅云曰：「汝當思惟因緣雜誦，已誦訖，來至<a class="t" id="0626c02"></a>如來所。」是時，羅云便誦因緣雜誦流利上口，<a class="t" id="0626c03"></a>至世尊所，白世尊曰：「唯然世尊！已誦因緣雜<a class="t" id="0626c04"></a>誦，有漏不得解脫。」世尊告羅云：「汝諷誦五盛<a class="t" id="0626c05"></a>陰雜誦。」爾時羅云即受教誡便誦五盛陰，復<a class="t" id="0626c06"></a>於餘時至世尊所白世尊曰：「已誦五盛陰已，<a class="t" id="0626c07"></a>有漏心不得解脫。」爾時世尊告羅云曰：「汝當<a class="t" id="0626c08"></a>誦六更樂雜誦。」時羅云受佛教已復誦六更<a class="t" id="0626c09"></a>樂，復餘時到世尊所白世尊曰：「已誦六更樂<a class="t" id="0626c10"></a>已，有漏心不得解脫。」是時，世尊告羅云曰：「汝<a class="t" id="0626c11"></a>當思惟觀察其義。」爾時羅云承受佛教，即自<a class="t" id="0626c12"></a>思惟分別其義，漸盡結使，得阿羅漢果。皆由<a class="t" id="0626c13"></a>分別義，故越次取證，盡有漏成無漏。是故阿<a class="t" id="0626c14"></a>難說曰：「以解深句義，善修道德，以道斷結，<a class="t" id="0626c15"></a>去諸七使纏縛，永盡無餘。」道者謂泥洹，滅盡<a class="t" id="0626c16"></a>無生滅著斷安隱快樂，是故說曰，善修其道<a class="t" id="0626c17"></a>德。便得盡諸苦者，所謂苦者，生苦、老苦、病苦、<a class="t" id="0626c18"></a>死苦、恩愛別離苦、怨憎會苦。得逮無餘處，無<a class="t" id="0626c19"></a>餘者，第一義，無上無有過者。<a class="t" id="0626c20"></a></p>
<p><span class="t-juanname">出曜經卷第三</span></p>
</article>
<aside id="metaarea">
<p>【經文資訊】大正藏第 04 冊 No. 0212 出曜經<br>
【版本記錄】CBETA 電子佛典 2014.04，完成日期：2014/04/26<br>
【編輯說明】本資料庫由中華電子佛典協會（CBETA）依大正藏所編輯<br>
【原始資料】蕭鎮國大德提供，維習安大德提供之高麗藏 CD 經文，北美某大德提供，法雨道場提供新式標點<br>
【其他事項】本資料庫可自由免費流通，詳細內容請參閱【<a href="http://www.cbeta.org/copyright.php">中華電子佛典協會資料庫版權宣告</a>】</p>
<p>This text is Taishō sūtra no. 212. It is taken from <a href="http://tripitaka.cbeta.org/T04n0212" target="_blank">CBETA</a>.</p>
<p>Prepared for SuttaCentral by <span class="editor">Bhikkhu Sujato</span>.</p>
</aside>
</section>
</div>
</body>
</html>
